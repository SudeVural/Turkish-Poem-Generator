

Aşk nedir nedir aşk
Aşk bakışıyla içini titreten
Ruhunu saran ateştir
Aşk elini tuttuğunda
Bedenini saran sıcaklıktır
Sesini duyduğunda
Bir gün göremeyince
Acıyla kıvranıp
Özlemle yanmaktır
Aşk yüreğinizi saran sızıdır
Aşk yalnız kaldığınızda
Nefes alamamaktır
Çaresiz kalmaktır
Aşk onsuz yaşayamamaktır



Sana gitme demeyeceğim.
Üşüyorsun ceketimi al.
Günün en güzel saatleri bunlar.
Yanımda kal.
Sana gitme demeyeceğim.
Gene de sen bilirsin.
Yalanlar istiyorsan yalanlar söyleyeyim, 
İncinirsin.
Sana gitme demeyeceğim, 
Ama gitme, Lavinia.
Adını gizleyeceğim
Sen de bilme, Lavinia.
                                         1957



Seni bulmaktan önce aramak isterim.
Seni sevmekten önce anlamak isterim.
Seni bir yaşam boyu bitirmek değil de, 
Sana hep, hep yeniden başlamak isterim.



Seni saklayacağım inan
Yazdıklarımda, çizdiklerimde,
Şarkılarımda, sözlerimde.
Sen kalacaksın kimse bilmeyecek
Ve kimseler görmeyecek seni,
Yaşayacaksın gözlerimde.
Sen göreceksin, duyacaksın
Parıldayan bir sevi sıcaklığı,
Uyuyacak, uyanacaksın.
Bakacaksın, benzemiyor
Gelen günler geçenlere,
Dalacaksın.
Bir seviyi anlamak
Bir yaşam harcamaktır, 
Harcayacaksın.
Seni yaşayacağım, anlatılmaz,
Yaşayacağım gözlerimde; 
Gözlerimde saklayacağım.
Bir gün, tam anlatmaya..
Bakacaksın,
Gözlerimi kapayacağım..
Anlayacaksın.



İnsansız adalet olmaz
Adaletsiz insan olur mu? 
Olur, olmaz olur mu! 
Ama, olmaz olsun



Sigaranın dumanını 
Dudaklarından bıraktığın gibi,
Bin yıldızla birlikte
Uzaklarda parladığın gibi,
Binlerce gecenin içinden,
Ansızın gelsem
Öpsem yüreğini.
Çatlamış ellerinle 
Topraktan aldığın buğday gibi,
Sevgisizlikten katılaşmış
Bükülmeyen bedenin gibi,
Binlerce gecenin içinden
Ansızın gelsem
Öpsem yüreğini.
Heyecanla titreyen
Aşkı anlatan sesin gibi,
Yeminli aşkını
Saklı ihtirasına kurban eden sen gibi,
Binlerce gecenin içinden
Ansızın gelsem
Öpsem yüreğini.
Sevmesini bilmeyip
Gerçekleri sakladığın yalanlar gibi,
Rüyalarına alıp,
Koruyamadığın sevdan gibi,
Binlerce gecenin içinden
Ansızın gelsem
Öpsem yüreğini.
(sevgiden yoksun yüreklere)



Bir kurşun gibi eriyor
Kemiklerim
Yerlere boşalıyor 
İçleri
Aynalar çılgın, granitler ve kristaller 
Acemi
Bir an çevir yüzünü
Sevinsin ve kapansın son kez
Sana hasret 
Gözlerim



Kim o, deme boşuna...
Benim, ben.
Öyle bir ben ki gelen kapına; 
Başdan başa sen.



Yalnızlık, yaşamda bir an, 
Hep yeniden başlayan..
Dışından anlaşılmaz.
Ya da kocaman bir yalan, 
Kovdukça kovalayan..
Paylaşılmaz.
Bir düşün'de beni sana ayıran
Yalnızlık paylaşılmaz
Paylaşılsa yalnızlık olmaz.



Bir akşam-üstü pencerenden bakıyordun
Ağır ağır, yollara inen karanlığa.
Bana benzeyen biri geçti evinin önünden.
Kalbin başladı hızlı hızlı çarpmaya..
O geçen ben değildim.
Bir gece, yatağında uyuyordun..
Uyanıverdin birden, sessiz dünyaya.
Bir rüyanın parçasıydı gözlerini açan,
Ve karanlıklar içindeydi odan...
Seni gören ben değildim.
Ben çok uzaktaydım o zaman,
Gözlerin kavuştu ağlamaya, sebepsiz ağlamaya.
Artık beni düşünmeye başladığından
Bıraktın kendini aşk içinde yaşamaya..
Bunu bilen ben değildim.
Bir kitap okuyordun dalgın..
İçinde insanlar seviyor, ya da ölüyorlardı.
Genç bir adamı öldürdüler romanda.
Korktun, bütün yininle ağlamaya başladın..
O ölen ben değildim..



AN
Gülüş bir yanaşım'dır bir öbür bir kişiye; 
Bir'den iki kişiyi döndürür bir kişiye..
Anılarından kale yapıp sığınsa bile, 
Yetmez yalnız başına bir ömür bir kişiye.



Giderken bura için, gelince ora için, 
Gününde ve gecende kendince ora için
Sakladığın kendini böldün iki yarım'a; 
İki kez yaralandın bir yarım yara için.



-I-
Ağlamak, 
Unutmak kadar kolaydır inan. 
Sevin ağlayabiliyorsan, 
Sevin ağlıyorsan, 
Gül ağlayabiliyorum diye, 
Gül ağlıyorum, ağlıyorum diye. 
Sana birşey yapamam 
Ağlayamıyorsan... 
-II-
Ağlamak, 
Bazı acılarda yetmez, 
Bazı ölümlere.. 
Örtüsüdür bazı acıların, 
Örter, örtülmez, 
Savunur bir süre. 
Ağlayanlar sevinmeli, 
Sevin ağlıyabiliyorsan, 
Acılar art arda dinmeli.. 
Durur bir nöbetçi gibi, 
Durur bir bekçi gibi, 
Zamana gülmeli - gülmeli.. 
Sevin ağlayabiliyorsan. 
Unutmanın kardeşidir ağlamak. 
Uyur uyanır yatağında duyguların, 
Düşüncenin kucağında, hep çocuktur 
Ağlamak...



BAŞKA-KENDİLERİMİZ İLE
KENDİ-BAŞKALARIMIZ VE
KENDİ-BAŞKALARIMIZ İLE
BAŞKA-KENDİLERİMİZ ARASINDAN
                                      “Akıllı olduğunu düşünemeyecek kadar akıllı
                                       Deli olduğu düşünülmeyecek kadar deli’nin    
                                       niçindenliğini bilmediği sıkıntısı geçiyor
 Uyanmak, bir akşam bir adamı yatağından kaldıracak.
Adamın gözleri adama uyanışı anlatacak.
Gözleri gel gel diyecek.
Doğrulmak adamı kucağına alacak.
Adımın birincisi ayağına sarılacak.İkinci adım birincisinin içinden doğacak.
Adımlar ana-oğul babasız sıralanacak.
Adamın gözleri adama bak bak deyecek.
Pencere adamın gözlerini kuşatacak, 
Bakışlarını caddeye serecek
Görüşleri yayılacak.
Caddede insanlar gezinecek.
Oda bu sırada işe karışacak, 
Adamı dışına çıkaracak.
Çıkmak öbür fiillere komutan çıkacak, 
Merdivenlere indir komutunu verecek.
Merdivenler onu bir kapıya itecek.
Kapıya açıl komutu gelecek.
Kapı bu işi adama yaptıracak.
Evin içi dışına dönecek,
Burada adama karış komutu ulaşacak.
Adam saf saf yanaşacak, 
Bakmaya alışmak adama gördürecek.
Görmek adamı sürekli bunaltacak.
Adam gördükçe şaşıracak, 
Şaşırdıkça sürekli görecek.
Adam bilmek fiilini arayacak, 
Ama bulamayacak.
Adam geleni geçeni kendi sanacak.
Bu ne kadar çok kendim deyecek.
Hep başkalarını görecek.
Hani ben, nerede ben deyecek.
Anlamak isteyecek ─ bir istemeseydi─ .
Anlamakla bunu istemek yan yana gelecek
Bir çağ bitecek, biri başlayacak.
Neden-, niçin-, nasıl’a yönelecek ─ ya yönelmeseydi─ .
Anlamak fiili ─ ister istemez─ birden adama verilecek.
Adamın durumu belirecek, hızı gelişecek.
Ayarı insanca bozulacak.
Neleri anlamalı, neleri değil, ayıramayacak.
Başka-kendilerini görünce şaşıracak.
Kendi-başkalarını onlarla karıştıracak.
Önünden boyuna başkaları geçecek, 
Önünden boyuna kendisi geçecek,
Bu ne kadar çok ben deyecek.
Aralarında bir yabancı arayacak.
Kendinde bir yabancı arayacak.
Bu ne kadar çok yan yana ben deyecek.
Ben kendime nereden gireyim deyecek.
Ben kendimden nasıl çıktım deyecek, 
Ne zaman deyecek, niçin deyecek.
─ Deyecek de ne olacak─ 
Olan olacak olduğunca, olacağınca.
Bu andan o ana olanca.
İş işden geçecek.
Adama bir yardımcı fiil birden düşecek.
Adam onu ilkin bir şey sanacak.
Onunla düşünmeye alışacak.
Düşünceleri onunla kör-topal gidecek.
Adam bundan şımaracak.
Dur şununla bir iş göreyim deyecek, 
Eline cebi değecek.
Adam ile tabancası birleşecek.
O anda bütün öbür fiiller ondan geri alınacak.
Adam ateş edecek.
Bütün fiiller ona geri verilecek..
Adam birini vuracak..
Adam kendini vuracak..
Adam beni vuracak. Bilecek..
Ler, siniz.
Perde burada inecek.
Perdenin önündekiler donup kalacak..
Lar, sınız.
Perdenin arkasındakiler bekleyecek..
Ler, siniz.
Bir ölü yerde uzanık yatacak.
Vuranı görenler vurulanı görmek isteyecek.
Tıklım tıklım insanlar eğilecek.
Kim baktıysa görecek.
Yerde kendini görecek.
Hepsi başkayı umduğunda şaşıracak.
Dışlarına binlerce A çıkacak.
A’lar çelik teller gibi dolaşacak.
İçlerine birer nefes Hi dolacak.
Yerde yatanda herkes kendini tanıyacak.
Bir perde aralanacak
Vuran ortaya çıkacak.
Ortaya çıkanda herkes kendini tanıyacak.
Herkes kendini tanıyınca iş bitmeyecek, 
Başlayacak.

                                                              (20 Şubat 1955 Pazar-
                                                               21 Şubat Pazartesi, saat 3.20)



Kalbinde eksik etmediğin 
senin kaderindir.
Aklında eksik etmediğin 
senin yolundur. 
Dilinde eksik etmediğin 
senin tercihindir.



En kısa ceza
Ömür-boyu olandır..
Kimse bilmediğinden.
Kim bilir; 
Belki bir yalan'dır..
Kendiliğinden.
Bir korku'dur belki,
Saklanandır..
Çirkinliğinden.
Bir soru olsa gerek; 
Sorulmadığındandır..
Birden.



AŞK ŞARKISI
Ellerini ver, öpeceğim.
Binlerce el içindeyim, 
Şu beyaz çizgilerden gideceğim.
Ellerini ver, ver ellerini..
Seni öldüreceğim.
Gözlerinden gireceğim, 
İçinde yer edeceğim.
Sana oradan sesleneceğim; 
Ellerini ver, ver ellerini..
Seni öldüreceğim.



Bunca yıl yaşadım
Elime ne geçtiyse yitirdim
Biraz daha yaşayacağım
Yalnız bir şey biriktirdim
Bir bakış, bir görüş, bir duyu, bir düşünce
Belki aç kalacağım
Suçlanacağım ölünce
Biraz yazdım, artık hep yazacağım
Hüzünden baş alamadım
Görünce



Türkiye'de İstanbul ne ise, 
İstanbul'da gece ne ise,
Gecede yürümek ne ise,
Yürürken düşünmek ne ise, 
Seni unutamamacasına düşünmek ne ise, 
Unutamamanın anlamı ne ise, 
Seni sevmek ne ise, 
Saklayayım, yok söyleyeyim derken 
Birden aşka düşmek ne ise. 
Her neyse.



ALTINCI GÜN
Benim söylemek için çırpındığım gecelerde,
Siz yoktunuz.



Sevgi İle Sevgiye Karşı-Etika-164
      Aşka gönül ile düşersen yanarsın. Zekâ ile düşersen kavrulursun.
Akıl ile düşersen çıldırırsın. Duygu ile düşersen gülünç olursun.
      Aşka düşmezsen kalabalığa karışırsın, ezilirsin.
      Sersem sersem bakınıp durma, bir yol seç.



ANMAK UNUTMAK
İki tür nokta var
Biri önüne ve ardına bakar, 
Biri ardına bakmaz, 
Ardını noktalar.



Geleceğim, bekle dedi, gitti.. 
Ben beklemedim, o da gelmedi. 
Ölüm gibi bir şey oldu..
Ama kimse ölmedi.



Beni öyle bir yalana inandır ki,
Ömrümce sürsün doğruluğu.



ALDANI-ALDATI
I
Benim düşlerimin içinde
O uyuyordu, duyuyordum.
Ben bir uykusunda onun,
Bir düş'ünde bulundum..
Uyuyordu,duyuyordu,
Avundum.
II
Benim düşlerimin içinde
O uyumuyordu, biliyordum.
Ben ne bir uykusunda onun,
Ne de bir düş'ünde bulundum..
Bulunsaydım,
Vururdum.



Bir çocuk doğdu, bendim.
Sıraya girdim insanlar içinde.
Alay-bayrak büyüdüm
Odalar, sofalar içinde.
Bir ayna doğdu, gördüm.
Sıraya girdi aynalar içinde.
İşime geldi, aldım,
Çarşılar, pazarlar içinde.
Bunca yıl yüzüne baktım.
Kendisini aşmadı
Olanlar içinde.
Bir sabah uyandım,
Duruyordu karşımda
Düşmancasına,
Bir cam,
Aldanmış,
Kendini ayna sanmış..



AŞKIN BALLADI
Andırırsın beni bana, bana beni, 
Dediklerinde, duyduklarında, 
Yazdıklarımda seni bana, bana seni, 
Söylemesem bile, saklamadıklarımda.
Ah hep aklımda, hep aklımda; 
Andırırsın seni sana, sana seni, 
Gözlerinde, kulaklarında, dudaklarında.



BİLSEYDİ EĞER
Bir şiir bir geceye değer, 
Bir şiir bir uykuya değer, 
Bir şiir bir uyanmaya değer, 
Bir şiir bir sigaraya değer, 
Bir şiir bir rakıya değer, 
Bir şiir bir şarkıya değer, 
Bir şiir bir türküye değer, 
Bir şiir bir ağrıya değer, 
Diye-diye..
Meğer.



Sen bana
Sen desen de, demesen de olur.
Ama ben sana sen deyeceğim.
Düşün dur.



Ben size ne yaptım
Çağrı mı, armağan mı, ceza mı
Ne vardı böyle karşıma geçecek
Ben ne yazılar ne çizgiler yitirdim hatırlamadım
Ne var ki sizinki onlar gibi gitmeyecek
Artık olan oldu
Gitmeniz gitmeseniz bir
Ben de düş kursam da kurmasam da
Aklıma yüzünüz gelecektir
Ben size ne yaptım, 
Ne kötülüğüm dokundu size
İnanın - hoş niçin inanacaksınız-
Sizi şu ana kadar tanımazdım
İnanmak, bilmek yakışmaz size
Karşıma çıkmayacaktınız.
Karşımda bir resim gibi şimdi
Kurmadığım düşlerin çizdiği, siz
Hem gözüme hem düşünceme 
Çakılıp kaldınız
Renklerinize ve biçimlerinize
Düş dışı gerçeklerin çizdiği siz
Beni benden çıkardınız
Beni benden aldınız
Göz görmeye-görmeye
Bir uzağa bıraktınız
Kendime dönmeye artık çok geç.



Korku dağlarının yürekçisi,
Ölüm denizlerinin kürekçisi; 
Öyle suskun oturuyor şişesinin basında,
İçtiğinin hem hırsızı, hem bekçisi,
Onu kırmış olmalı yaşamında birisi.
Dinledikçe susması, düşündükçe susması...
Tek başına iki kişi olmuş kendisiyle gölgesi,
Heykelini yontuyor yalnızlığın ustası.



Kendi bahçesinde dal olamayanın biri
Girmiş bahçeme ağaçlık taslayor.



Çok küçük bir yalanı
Çok büyük bir orantıda
Dinlediniz mi..
Çok büyük bir yalanı
Çok yalın bir doğrultuda
Söylediniz mi.. 
Gecikmiş bir gizlemİ,
Birikmiş bir özlemi
Sakladınız mı.. 
Gelmeyecek bir gideni,
Olmayacak bir nedeni
Beklediniz mi..
Bir gerçeği erken,
Bir açlığı tokken
Anladınız mI..
Hep mi hep ölecekmiş gibi,
Hiç mi hiç ölmeyecekmiş gibi
YaŞadınız mı.. 
Yalanı sürmeye sürmeye,
Yanlışı görmeye görmeye
Saklandınız mı..
Doğruluğun yönünde,
Doğruların önünde
Aklandınız mı..
Ortamsız bir yaşamda,
Yaşamsız bir ortamda
Harcandınız mı..



Ağacı sevecektiniz,
Yoldunuz, dal bırakmadınız...
Yılına al bırakmadınız,
Yemişini yiyecektiniz.
Kadını sevecektiniz,
Aldınız, ver bırakmadınız..
Sevi'ye yer bırakmadınız,
Ona ben değil, sen diyecektiniz.
Büyünürken zamanla,
Küçüldünüz zamanla,
Arıları kovdunuz dumanla,
Kovanda bal bırakmadınız.
Sobayı söndürdünüz,
Isıyı öldürdünüz,
Hava basıp üfürdünüz,
Mangalda kül bırakmadınız.
Parayla yamalı bohça'da,
Kapanık, dar bir açıda,
O caanım ikili bahçede
Bir renk, bir gül bırakmadınız.
Bir eliniz vardı, bir cebiniz,
Başınıza vurdu keliniz,
Alıp sattınız hepiniz,
Depoda mal bırakmadınız.



Öyle çabuk geçiyor ki günler 
Hele sen de bir bak hayatına.
Daha dün doğmuşuz sanki 
Yeni okula başlamışız
Yeni sevmişiz
Öyle çabuk geçiyor ki günler 
Hele sen de bir bak hayatına 
Yarın bitecek sanki her şey
Yarın ölecek gibiyiz.
Daha doymamışız yaşamasına
Günlerimiz dün bir, bugün iki
Sakın bir şey bırakma yarına
Yarın yok ki.



SEVGİ İLE SEVGİYE KARŞI - ETİKA-148
Sevgisiz bir bağlılık..
Bu, insanı yaşa yaşaya öldüren bir yaşamda sürükler.
Sevgiyle bağlılık..
Bu insanı öldüre öldüre yaşatan bir yaşamda sürdürür.



Şarkı söylüyormuşum
Sokaklarda,
Görmüşler.
Yere yere bakıyormuşum
Yürürken,
Duymuşlar.
Sonrasını uydurmuşlar.



ADINA
Gece, denize yanaştım.
O, sulardan geliyordu.
Duydum. 
Ne iyi, dedim.
Baktım, 
O, bir gemide geçiyordu.
Bağırdım. 
Gel'siz, gitme'siz.
Döndüm çakıllara sordum,
Siz kimdensiniz.
Dediler durandan, 
Bizi yakın edenden.
Denizi sorguya çektim.
Dedim, 
Görüyor musun yaşadığımı..
Yetinemedim.
Tuttum yakaladım kendimi
Getirdim gözlerinize serdim.
Durdum, size soruyorum.. 
Yaşadığımı görüyor musunuz.
Yaşadığımı 
Görüyor 
Musunuz.



Son kadeh içilmiş,
Son söz edilmişti.
bir düşünce sardı hepsini..
Bir hatıra,
Bir hırs,
Bir kıskançlık,
Bir yanıltı,
Bir kardeşlik,
Bir yanlışlık,
Bir kin,
Bir ümid,
Bir şey..
İnsana ait.



Dün sabaha karsı kendimle konuştum
Ben hep kendime çıkan bir yokuştum
Yokusun basında bir düşman vardı
Onu vurmaya gittim kendimle vuruştum



Seni bende, beni sende arayorlar,
Beni senden, seni benden tanıyorlar,
Bir birim gibiyiz tümünün gözünde,
Yarım'larımızı bütün sanıyorlar.



Bir kelebek olsam dağlarda,
Uğurlasam kendimi
Çiçeklerin yapraklarına,
Gökyüzünün mavilerine.
Güneşin ışıklarıyla dansetsem,
İlkbaharın müjdesini versem
Gelinciklere, menekşelere.
Sabahlara hep umutla uçsam.
Her mutluluğun bir sonu olduğunu unutsam.
Deli yağmurlar yağdığı zaman
Sığınacak bir yer arar kelebek.
Kanatları kendini terk etmesin diye
Bulacağı her kuytuya bakar ümitle,
Heyecanla tamam derken
Bir hayal olduğunu anlar.
Ümitsizce uçarken
Kanayan yaralarına bakar,
Kanatları artık onu taşımayacaktır.
Yağmur taneleri çarparken
Kırbaç gibi bedenine,
Son bir çabayla bakar
Yeni bir yere.
Kendi gibi bir çiçek görür 
Mahzun, boynu bükük,
Karar verir son anını
Onunla geçirmeye.
Takati yok,
Bir kefen gibi yığılır çiçeğin üstüne.
Her taraf sistir onun gözünde.
Ölümün hüznünü unutur,
Gözünden bir damla yaş akar.
Rüzgar kanatlarını savururken,
Bir başka baharı düşleyerek
Son bir kez ormana bakar.



DUVARA ASTIĞIM
Ölünceye kadar seni bekleyecekmiş,
Sersem.
Ben seni beklerken ölmem ki..
Beklersem.



Seni düşlerime aldım,
Uykusuz kaldım.
Seni uykularıma aldım,
Düşsüz kaldım.
Başıma aldım, sensiz; 
Gönlüme aldım, başsız,
Sensiz, yollarda pulsuz,
Pullarda mektupsuz kaldım.
Sana adlar aradım..
Ardında adsız kaldım.



ADALI VE BEN
Adalı’nın alnına yazmışlar denizi
Sonra çizgi çizgi kesmişler,
Gömleğine dikmişler
Adalı’nın.
Adalı’nın kentte durumu yaman..
Gömleğim deniz diyor
Sorunca
Ama içki başına vuruyor, zaman zaman
Direniyor Adalı; 
Tam kafayı bulunca
Ben sarhoş olmam
Benim her şeyim deniz diyor,
Boyuna adadan söz ediyor.
Takılıyorum,
Adalı diyorum, sevgilin de mi deniz
Sen ondan haber ver..
Susuyor dik dik bakıyor bana
Adalı beni sever,
Adalı bana küfür etmez..
Adalı diyorum boş ver
Bir başka yere diyorum gidip içelim bu gece..
İnsan sevdiği sürece
Uykusu gelmez.
Dalıyoruz bir gecenin içine..
Adalı bi sözümü iki etmez.



BİL
Adının üstüne 
Anılar koyma. 
Sen mezar değilsin.
Anılar 
Adının ardından gelsin.
Sen duvar değilsin.



ANLA
Akıllı derler aldır
Deli derler aldırma
Derler’i öngörürsen
Yok bakarlar adama
Derler’i songörürsen
Deli derler adama
Sen derler misin, ya da 
Deyen misin, de bana



Nerede benim sevda çiçeğim,
Sararıp solacak şu taze tenim.
İç diye sunduğun, o aşk ateşin,
Bilmem ki içimi yakar mı dersin...
Gönlümdeki yara,derin mi derin,
Aşkınla tutuşan sıcak bedenin.
Büyük bir fırtına eserde bir gün,
Gönlümün tahtını yıkar mı dersin...
Kara sevdam baharımsın her şeyim,
Seni ömrüm var oldukça seveceğim.
Hiç bitmeyecek sandığım aşkımız,
Bilmem ki bir gün biter mi dersin...



SENSİZ
Sensiz de denizi seyredebiliyorum.
Hem dalgaların dili seninkinden açık.
Ne kadar hatırlatsan kendini boş.
Sensiz de seni sevebiliyorum.
Hep boş konuşurduk hatırlar mısın, bula bula,
Karşılaştığımız zamanlarda.
Sen, sevgiden şımaran çocuk, 
Ben şaşıran budala.



Küstahlığımı nezaketim götürdü
Saadece kendime bakakaldım.
Kararsızlık bir an sürdü
Gizlenen insanların ortasında ben kaldım,
Çırılçıplak.
Selâmımı tanıdıklar götürdü.
Saygı bekleyince alçaldım.
Kararsızlık bir an sürdü
Kendini beğenmişlerin ortasında ben kaldım,
Çırılçıplak.
Ağlamayı ölenler götürdü.
Kendimi ölmez sanınca ufaldım,
Kararsızlık bir an sürdü.
Ölülerle dirilerin arasında ben kaldım,
Çırılçıplak.
Sonsuzluğu ufuklar götürdü.
Yarattığım dünyaların içinde daraldım.
Kararsızlık bir an sürdü.
Başlangıç ile bitiş ortasında ben kaldım,
Çırılçıplak.
Aydınlığı bulutlar götürdü.
Yıldızlara doğru yol aldım.
Kararsızlık bir an sürdü.
Varanlar ile duranlar ortasında ben kaldım,
Çırılçıplak.



Saçların uçuşurdu rüzgârdan.
Yanından seni seyrederdim.
Güneş yakardı, deniz yanardı..
Sen konuşurdun, dinlerdim.
Gülerdin..
Susardın, düşünürdün.
Benimle el - ele yürürdün..
Yol biterdi.
Görmezdim seni..
Zaman yıl yıl geçerdi.
Uzaktan, çok uzaklardan
Seni seyrederdim.




Bir mum yanıyordu bir evin bir odasında
O evde bir de kedi vardı.
Geceler indiğinde kendi havasında
Mum yanar, kedi de oynardı.
Mumun yandığı gecelerden birinde
Kedi oyunlarına daldı.
Oyun arayan gözlerinde
Mumun alevi yandı,
Baktı,
Mumun titrek alevinde
Oyuna çağıran bir hava vardı.
Oyunlarını büyüten kedi büyüdü
Kendi türünde çocukcasına,
Döndü dolaştı, yavaş yavaş yürüdü
Geldi mumun yanına,  oyuncakcasına.
Bir baktı, bir daha, bir daha baktı
Mumun alevinin dalgalanmasına
Uzandı bir el attı.
Bıyıklarını yaktırmadan anlamayacaktı..
İlk kez gördüğü mumun yakmasına
İnanmayacaktı.
Kedi, oyunlarında büyüyordu,
Mum, üşüyordu yanmalarında.
Zaman ikili yürüyordu
Aralarında.
Bir ayrışım görünüyordu
Birinin yanmalarında
Öbürünün oynamalarında.
Kedi oyunlarında büyüyordu,
Yitirerek gitgide oyunlarını.
Mum küçülüyordu yanmalarında,
Yitirerek gitgide yakmalarını.
Oynarken büyüyen kedi yanacak,
Aydınlatırken küçülen mum yakacaktı.
Küçülen yaka-yaka aydınlatacak,
Büyüyen yana yana anlayacaktı.

Bir mum yanmasından
Ve bir kedi oyunundan
Kaldı sonunda
Bir gecenin tam ortasında
Bir evin bir odasında
Göz-göze susan
İki insan.
Mum yandı bitti,
Kedi büyüdü gitti.
Oyunlar karıştı gecelerde
Suskun uykusuzluklara.
O iki insandan, sonunda
Birinin anılarında kedi,
Birinin dalmalarında mum
Kaldı gitti.
Nerede bir mum yansa şimdi,
Nerede oynasa bir kedi,
Birbirine yansıyor, karışıyor gölgeleri..
Bugün dün gibi oluyor,
Dün bugün gibi.
Mum ellerimi tırmalıyor,
Belleğimi yakıyor kedinin elleri.



Öyle bir ilkyaz ol ki korkut yaprakları, 
Öylel bir son yaz ol ki tut yaprakları, 
Sararıp dökülürken güz rüzgârlarında
Ardında savrulsunlar, unut yaprakları.
Sevinçlerinde onlar vardı,, hüzünlerinde onlar
Seninle yeşerdiler, seninle soldular..
Olsunlar senden sonra da umut yaprakları.



Bana bir dinletim verin,
Biraz da zaman.
Ben bir deyim çıkarayım,
Bir duyuru sesi ondan.
Siz bir solukta onu dinleyin.
Sizin olsun artakalan zaman.



BAĞLAÇ
Dünyanın en büyük ordusu iki kişidir,
En kalabalık kenti de bir kişi..
Başladığından beri onların bitmez savaşı
Evden-eve taşınır-durur o bir kişi.



Vurdun, acısı daha geçmedi,
Biliyorum, geçecek.
Ama öyle ağır konuştun ki ardından.
O, gittikçe gerçek.



Unutmak mı, delisin,
Gitmesem de bekler orada deniz.
Gelirsem, bilmelisin
Benim beklememdir burada deniz.
Gitmek gibi geleceğim
Denizin delisine.
Delinin denizi gibi
O ne kadar giderse.



Bütün renkler aynı hızla kirleniyordu,
Birinciliği beyaza verdiler.



Çiçeklerin akşamlarını
Akşamların çiçekleri
Aydınlatır..
Çiçeklerin adlarını
Birbirlerine benzemezlikleri
Adlandırır.
Biri alır bir güneşi
Öbürüne yıldız sunar,
Biri öbürünü yağmurlandırır.
Bir başkası bir güzelliği
Akıl almaz çalımıyla
Karanlıklandırır.
Bir düğünü aklandırır biri,
Biri bir yalanı silerken
Biri bir ölümü anılandırır.
Biri bekler sabahları,
Biri gündüz diye çıldırır
Bir başkası aydınlığı akşamlandırır.
Biri bağlar-bahçeler içinde nazlı,
Biri kendi kendini doğurur bayırlarda,
Biri kayalıkları ayaklandırır.
Pencereden bakar biri,
Biri el sürdürmez kimseye,
Biri kendini ağaçlandırır.
Tırmanır biri el ermez dikliklere.
Biri yerlere yaslar yüzünü
Topraklandırır.
Biri ordusunu yayar birdenbire
Tarlalara, öbek öbek,
Kanlandırır.
Biri şarkılarla gözleri besler,
Yeşillikleri ve sevgilileri
Umutlandırır.
Çiçekler hep bekler gibidir,
Oysa hiç beklemezler; 
Biri arılandırır, biri kuşlandırır.
Biri rüzgârlandırır gönülleri,
Biri kızdırır soğumuş külleri..
Biri de kendini kucaklandırır.
Biri tek başına yürür yazgısında,
Biri sepetlerde demet demet
Ününü kaldırımlandırır.
Biri vazolandırır kendini salonlarda,
Biri kurur bir kitabın içinde,
Biri de kafes arkasında saksılandırır.
Çiçekler bir şölen yaşamda,
Renklerin en büyük orkestrası..
Dursuz-duraksız çalar her insanda
Sevinci, aldanıyı, ölümü ve yası.



Mutluluğun gözü kördür,
Yalnızlık sağır.
Ondandır biri tökezleyerek yürür,
Öbürü uykusunda bile bağırır.
Mutluluk yalnız kendisini görür; 
Unutur bu yüzden ilkin kendisini.
Yalnızlık kendi tutukluğunda özgür,
Boyuna bekler dönsün diye sesini.
Mutluluk alışır kendisine, ölümden beter; 
Borçsuzluğuyla övünür, ama kedisi doğurmaz.
Yalnızlığın gidecek bir yeri yoktur; 
Boyuna kapısına döner, açan olmaz.
Mutluluğun mezarları, yalnızlığın heykeli var..
Her ikisinin de saksılarında çiçek.
Biri hep başka bir renkle solar,
Öbürüyse ha açtı, ha açmayacak.



ALBÜM
Elimde üç tekerlekli kırmızı bir bisiklet,
Bir nohut-oda Hacıbayram’da
Denizsiz bir ada’nın kıyılarında
Görünmez arkadaşlarım..
Ne işim vardı bu rüya’da.
Bir kere, bisiklet yeşil değildi,
Başkentti, ada değildi.
Karpuz iyi çıkmadı, beni yordu.
Alemdağ ormanında kayboldum; 
Herkes beni arıyordu..
Akşam oluyordu, korkuyordum.
Ne işim vardı bu rüya’da.
Alemdağ ormanı yandı, yok oldu; 
Benim kayboluşum da öylece kayboldu.
Bir resimde toplanıldı bilmeden..
Birer birer dağınıldı bilmeden..
Beni buldu arayanlar sonunda..
Ama onlar silindiler resimden..
Ne işim vardı bu rüya’da.
Orda orman olsa da gene kaybolsam diyorum.
Ya da resmi yakıp ben onları bulsam diyorum.



Hepsinin gelmesini bekleme; 
Bir kişi gelmeyecek.
Sen alışmayasın diye,
Korkmayasın diye,
Düşünesin diye..
Kendine yetmen için..
Herkesin kendinden kaçacağı yerlerde
Sen kaçmayasın diye.
Gelenler gitmeyecekmiş gibi..
Doğumlarda ölümlerde 
Duyasın diye.
Bildiğini bildirmek için
Bilmeme'yi öğrenmelisin.
Tam kalasın diye.
Hepsinin gelmesini bekleme,
Sen var olasın diye.
Bir kişi gelmeyecek,
Sen, bir olasın diye.



MESAJ
Ölebilirim bu genç yaşımda, 
En güzel şiirlerimi söylemeden götürebilirim.
Şimdi kavakyelleri esiyorken başımda, 
Sevgilim, 
Seni bir akşam-üstü düşündürebilirim.



Rüzgâr mı dedim..
İsterim ki saçların dağılsın.
Gece mi dedim..
Hemen düşüncelere dalmalısın.
Aşk der demez 
Kalbin hızlı çarpmalı.
Sabah, dememe kalmadan
Uyanmalısın.



Umud bir öykü adIı, başında önde gider,
Bir ayrım olur sonra, yarısı dünde gider.
Bölüşür yaşanmışlar yaşanmakta olanı,
Anılarla umutlar barışık yönde gider.
Bir gün, bir ân, bir yerde bir dönemeç belirir,
Dengesini yitirir gecelerle gündüzler.
Yalanlara dönüşür korkular için-için,
Sıcaklığını keser duygular, düşünceler.
Tükenen sevilerin alışkanlıklarında,
Gittikçe donuklaşan ışıklar yanıp söner.
Karanlığı emzirir yığın-yığın gölgeler,
Can ateşi soluk göz-bebeklerine tüner.
Bir süre kanat çarpar artık yorulmuş bir kuş,
İnişinin kararan havalarından düşer.



Bekleme yolunu,
Ölüm zamansız.
Hiç beklemezken,
Kapını çalar ansız...



Bir şey kaldı gecelerden birinde
Senden.
Öncesinde bilinmemiş bir şey,
Silinmez bir ses gibi giden..
Kelimelerden büyük, kelimelerin içinde,
Bir şey kaldı senden
Yaşamalar’ın arasında kaçamaklı.
Veriliş rengi başka, alınış rengi başka..
Söylemeye vakit kalmadan
Dudakların altına bırakılmış bir şey.
Karanlıkların tam ortasında bir kırmızı nokta..
Gözlerce pırıl pırıl, ellerce saklı.
Bir şey kaldı, bir denizin kıyısında senden,
Bakışlarla yüklü, söylemelerle sessiz..
Seninle dolu, seninle sensiz bir şey..
Arandıkça bulunmamış yıllar yılı,
Bulundukça aramaklı.



Her seven, 
Sevilenin boy aynasıdır.
Sevmek, 
Sevilenin o aynaya bakmasıdır.



Sana vereceğim ceza
Ödülün olmamalı.
Her kahpelikte olduğu gibi
Kader sana gülmemeli.
Yalanların dudaklarından döküldüğü zaman
İnanan ben değil sen olmalısın.
Aldattığın her sevgi
Yüreğinden çıkmamalı.
Ellerinle sökmeye çalışsan da
Avuçlarında sızısı kalmalı.



Aynalar endişe içinde şimdi 
Demin yanımızda soyunan kimdi? 
Bakıyorlar gözleriyle sorarak 
İçlerini saran müthiş bir merak 
Demin yanımızda soyunan kimdi? ...
Ramettik bir güzeli kendimize
Bir kadın yaklaştı gülerek bize
Seyrettik yüzünün çizgilerini
Anlatmak istedi bir kederini
Nemliydi gözleri, yüzü hazindi
Suda hafifliyen eşya yığını 
Bulur aynalarda tesellisini
Hisseder analar yalnızlığını
Sabreder, çıkarmaz artık sesini
Şimdi aynaların iç yalnızlığı
Bitmiyor, bitmiyor hiç yalnızlığı! ...



Daha gidilecek yerlerimiz var
Su sohbetinizi dinler gideriz
Coştukça şarkılar, türkülar, sazlar
Rakı mı, şarap mı, içer gideriz
Geçse de umudun baharı yazı
Gözlerde kalıyor yaşanmış izi
Kimseler kınamaz burada bizi
Ne varsa hesabı öder gideriz
Söyleyecek sözü olan anlatsın
İsterse içine yalan da katsın
Yeter ki kendinden, bizden söz etsin
Yalanı doğruyu sezer gideriz
Neler gördük neler bu güne kadar
Daha gidilecek yerlerimiz var
Bizi buralarda unutamazlar
Kalacak bir türkü söyler gideriz
Sevgiye var olduk sevdik sevildik
Kavgalara girdik öldük dirildik
Bir anlam fırını içinde pistik
Anlamlı güzeli sever gideriz.



DENİZİN BALLADI
Gözlerin en bakışında
Bir en deniz, 
Ve denizin en gözünde
Bir bakış, o sensin deniz..
O bakışa ben baktım..
Deniz bakışındaydı, baktım
Bakışındaydı gözleri, 
Gözlerindeydi deniz.



DİYEN DİYENE
Biri ben zenginim dedi
Biri ben mühendisim dedi
Biri ben gemiciyim dedi
Öbürü yanaş da bir görelim dedi
Biri züppeyim dedi
Şapkayı öne eğdi
Biri denizciyim dedi
Denize gitti
Biri havacıyım dedi
Havaya gitti
Biri karacıyım dedi
Karaya gitti
Biri güclüyüm dedi
Herkesin gücüne gitti
Biri ben hastayım dedi 
Doktorun hoşuna gitti
Biri mal sahibiyim dedi
Mal silkindi, yemin et dedi
Biri gelirim var dedi
Öbürü gelir misin dedi
Biri ben barışıkım dedi
Biri ben karışıkım dedi
Biri ben yumuşakım dedi
Biri ondan ilâcını istedi
Biri ben işçiyim dedi
İçeri girdi
Biri ben de işçiyim dedi
Dışarı gitti
Biri ben güzelim dedi
Güme gitti
Biri canım sıkılıyor dedi
Biri hay senin canına dedi
Biri dedi ben pazarcıyım
Pazara gitti
Biri dedi ben mezarcıyım
Mezara gitti
Ben solcuyum dedi
Sağcının biri
Biri dedi ben dağcıyım
Ben de avcıyım dedi biri
Biri dedi ben yağcıyım
Yağcılık meslek mi dedi biri
Tüccarım ben dedi
Tüccarın biri
Şairim dedi yazarın biri
Ben de yazarım dedi şairin biri
Ben deliyim dedi
Aklıllının biri
Biri ben çok akıllıyım dedi
Ve diye-diye delirdi



KEDİ İDİ ADI
Bu adı
Ona kimse vermedi
Çağırdılar, sağırdı, duymadı
Kedinin mırmırları
Onun
Hem düşünmesi,
Hem de duyma’sıdır.
Bunu
Benim yazmam
Da
Benim mırmır’larımdır.
Duyan
Bunu yazmaz
Uyan
Bunu yazan bir kedidir.



Yarıda kalmış aşklarının hesapları içinde
Denizlere açıldı içimizden biri
Niçin gittiğini söylemeden.
Doyulmamış arzularla doluydu yelkenleri.
Yıpranmış kelimelerin verdiği güvenden.
Bulacak sanıyordu yenilikleri.
Her an bir yeni su vardı,
Her yeni suda bir yeni an.
Deniz, dalgalarıyla gösteriyordu dışından
Yaşananla düşünülenler arasındaki farkı.
Bitmeyordu köpüklerle renkler
Bir başka damlada, bir başka ışıkta başlamadan.
Gözlerinin önünde bir oyun,ardında bir oyun.
Dışında ne varsa yeni, ne varsa gerçek.
Yeni manzaralarla gelen yeni duygular
Hani, eski keLimelerle olmasa
İnsanın ömrünce devam edecek.
Gözlerin önünde bir oyun, ardında bir oyun.
Anladı, ölmekle yaşamanın birleştiği noktada
Yeni rüzgârlarla esen yeni korkulara
Yeniliklerini bağışlamayan kelimelerin
Nasıl düşman sığınaklar halinde direndiğini.
Anladı, bütün olmuşlarla olanların
Ve bütün olacakların
O kelimelerin içinde
Kendisine varmadan eskidiğini



Çağırdım geldiler.
Oturmasalar ölürdüm.
Oturdular öldüm.
Anlamadılar.



Bütün aşkların kitabı elinde
Sevilmemiş yinlerin balosuna gitti.
Öylesine kalabalıktı ki,
Sevdiğini anlamadı.
Bütün kapıların anahtarı elinde
Öpülmemiş dudakların balosuna gitti.
Öyle aydınlıktı ki,
Öptüğünü anlamadı.
Isıklarla örtünmüştü çıplaklık,
Renklere uzandı susamış,
Beyazlıklar arasında kayboldu bakışları.
Gözleri yaşamayordu artık.
Şekilleri çağırmaya gitti, kandıracak.
Elleri aranıyor, tutamayordu.
Elleri, elleriydi kurtaracak,
Artık yaşamayordu.

Bir yanda gelen o dinmeyen aydınlık,
Aldıkça alan.
Bir yanda giden bir noktaydı karanlık,
Ellerinde başlayan, gözlerinde biten.
Bağırdı, kan gibi aktı sesi,
Aşamadi dışının duvarından.
Elinde bütün aşkların kitabı,
Anlatıyordu aldanan aydınlıklarından.
Elinde bütün kapıların anahtarı,
Ve unutulmuş bir duvarda, kendi kapısı..
Varamadı.
Ora öyle karanlıktı ki.
Öldüğünü anlamadı.



Sana geliyorum, sana,
Beni anla, içimdeki şeytan.
Yalnız sensin doğru söyleyen.
Gerekince kaçan, gerekince gelen.
Denizin yüzünde geceleyin,
Karanlıkları işleyen renkleri görmek senden.
Senden bazı kelimelerin farkedilmemiş güzelliğini anlamak,
Unutulmuş yaşamaya başlayıvermek birden.
Sana geliyorum, doğru sana,
Susmamak için.
Çünkü sensin dinleyince dinleyen,
Bakınca bakan, görünce gören.
Sevmesini iyi bilirim, düşünmeyi öğrendim.
Duydum nedir can vermeden ölmek.
Artık bütün kapıları açıp kapayabilirim.
Sen anlarsın bunlar ne demek.
Sana geliyorum, yalnız sana,
Yalansız, gizlisiz.
Olduğu gibi anlatacağım ne varsa,
Bil, bilsinler, biliniz.
Sen, 
Vurunca vuran, gülünce gülensin.
Sesin, yüzün, ellerin yüzde-yüz senin.
Sen ölmeyensin.

Sana geliyorum,doğru sana,
Susmamak için.
Çünkü sensin dinleyince dinleyen,
Bakınca bakan.görünce gören.
Sevmesini iyi bilirim,düşünmeyi öğrendim.
Duydum nedir can vermeden ölmek.
Artık bütün kapıları açıp kapayabilirim.
Sen anlarsın bunlar ne demek.
Sana geliyorum, yalnız sana,
Yalansız,gizlisiz.
Olduğu gibi anlatacağım ne varsa,
Bil,bilsinler,biliniz.
Sen,
Vurunca vuran,gülünce gülensin.
Sesin,yüzün,ellerin yüzde-yüz senin.
Sen ölmeyensin.



SEVGİ İLE SEVGİYE KARŞI - ETİKA-125
Kadınları sevmek bir kadına haksızlık etmek demektir.
Bir kadını sevmek kadınlara haksızlık etmek demektir.



Önce, büyük büyük düşündüm.
Sonra, büyük büyük yaşadım.
Ne varsa, onlar aldı.
Şimdi, bana-küçük/bir ölüm kaldı.




Bilmem ki nasıl anlatsam;
Nasıl, nasıl, size derdimi!
Bir dert ki yürekler acısı,
Bir dert ki düşman basına.
Gönül yarası desem...
Değil!
Ekmek parası desem...
Değil!
Bir dert ki...
Dayanılır şey değil



I. 
Her şeyi süpürebilirsin; 
Sonbaharı süpüremezsin. 
Sen her şeyi süpürebilirsin; 
Sonbaharı süpüremezsin. 
Yalnızsa 
Sürekli bir sonbaharı 
Süpürür hep. 
Düşünemezsin. 
II. 
Yanar 
Sobasında 
Yalnızın 
Üşüyen 
Bakışları. 
Lambasında 
Karanlığa donuk 
Bir ışık 
Titrer 
Sönük-sönük. 
Penceresi 
Dışına kapanmıştır, 
Kapısı 
İçine örtük. 
III. 
Yalnız 
Bin yıl yasar 
Kendini 
Bir anada. 
IV. 
Yalnızn 
Nesi var, nesi yoksa 
Tümü birdenbiredir. 
V. 
Yalnız 
Bir ordudur 
Kendi çölünde 
Sonsuz savaşlarında 
Hep yenen 
Kendi ordusunu. 
VI. 
Yalnızın 
Sakladığı bir şey vardır; 
Boyuna yerini değiştirir, 
Boyuna onu arara. 
Biri bulsa diye. 
VII. 
Yalnız 
Hem bilgesi, 
Hem delisidir 
Kendi dünyasının. 
Ayrıca; 
Hem efendisi 
Hem kölesidir 
Kendisinin 
Tadını çıkaramaz 
Görecesiz dünyasında 
Hiçbirinin 
VIII. 
Yalnız 
Sürekli dinleyendir 
Söylenmemiş bir sözü. 
IX. 
Sözünde durması 
Yalnızın yalancılığıdır 
Kendisine. 
Hep yüzüne vurur utancı. 
O yüzden 
Gözlerini kaçırır 
Gözlerinden. 
X. 
Yalnızın odasında 
İkinci bir yalnızlıktır 
Ayna. 
XI. 
Yalnız 
Hep uyanır 
İkinci uykusuna. 
XII. 
Yalnız 
Kendi bencinin 
sen’idir. 
XIII. 
Bir sözde saklanmış bir yalanı 
Bir gözde okuduğundan 
Bakmaz kendi gözlerine bile. 
XIV. 
Hep susadığında 
O 
Kendi çölündedir. 
XV. 
Kendi öyküsünü 
Ne anlatabilen 
Ne de dinleyebilen. 
Kendi türküsünü 
Ne yazabilen, 
Ne söyleyebilen. 
XVI. 
Bir zamanlar güldüğünü 
Anımsar 
da...Yoğurur hüzünün çamurunu 
Avuçlarında. 
XVII. 
Yalnız 
Aranan tek görgü tanığıdır 
Yargılanmasında 
Kendi davasının... 
Her duruşması ertelenir 
Kavgasının. 
XVIII. 
Yalnız 
Hem kaptanı 
Hem de tek yolcusudur 
Batmakta olan gemisinin. 
Onun için 
Ne sonuncu ayrılabilir 
Gemisinden, 
Ne de ilkin. 
XIX. 
Yalnızın adı okunduğunda 
Okulda ya da yasamda 
Kimse 
'Burda' 
diyemez.. 
Ama 
Yok da.. 
XX. 
Uykunun duvarında başladı... 
Önceleri bir toz gölgesi sanki; 
Sonra bir yumak yun gibi. 
Ama simdi iyice görüyor 
Örümceğin ağını 
Gün gibi 
XXI. 
Yalnız 
Duymuş olduğunun sağırı, 
Görmüş olduğunun koru 
Dur 
Ölür ölür ölür 
Öldürür öldürür öldürür 
Duyduklarını unutur, 
Duyacaklarını düşünür. 
XXII. 
Yalnızın adına 
Hiç kimse konuşamaz.. 
O 
Kendi kendisinin 
Sanığıdır. 
XXIII. 
Yalnız 
Önceden sezer 
Sonra olacakları 
Paylaşacak biri vardır; 
Anlatır anlatır ona 
Olanları, olmayacakları. 
XXIV. 
Her leke 
Kendisiyle çıkar.



BOLERO
Birisi biri için,
Bilerek, bilmeyerek,
Her biçimden bir anlam,
Her anlamdan bir biçim
Beklemiştir giderek,
Bekledi, bekleyecek,
Birisi biri için.
O belki de gelecek,
Belki de gelmeyecek.
Birisi biri için
Gelecek,gelmeyecek,
Sürecek için-için,
Ama hiç gitmeyecek,
Hep başlayıp yeniden
Ve de hiç bitmeyecek.



Güler, gülümser bir şakacı,
Güldürür,düşündürür,
Arada-bir durur, gözleri dalar,
Neler söyler, neler susar..
Yoksa, çok acı bir şakayı 
Şakadan da olsa,
Çok yalın bir karanlığa mı saklar.. 
Oynadığı oyunsa, 
Yaşamda oynadığı,
Oyununu mu yaşar.. 
Oyunda yaşadığı, 
Yaşamını mı oynar..
Yaşarcasına, oynarcasına.
Öyküler anlatır olmuşcasına,
Sonunu mutlu bağlar,
Gider evinde ağar.



Bir gecedir bütün geceler gibi
Saçlarında,tanıdığın ellerin en ağırı
Gözlerinde maceraların en derini...
Sana anlatırlar geçenle kalandan
Bir gecedir bütün geceler gibi
Karanlıklardan,aydınlıklardan
Ne varsa kendincedir
Pencere camlarında ışıklar parlar
Halıda yatar eşyanın gölgesi
İç içedir artık sokaklar,evler,odalar
Duvarlar bakışları keser,kapılar sesi
Ne varsa kendincedir
Ve senin,üzerinde binbir düşünce,günden
Oynaşır hatıranla,kalbinle,ümitlerinle
Herşey düşünmektedir seninle
Birden,bir rüzgar eser,sana doğru senden
Seninle çoğalmaya başlar kendisiyle bitenler
Hatırlayan ellerinle,unutmayan gözlerinle
Değişir sezilecek kadar yavaştan
Değişir istenen istenmeyen
O koruyan zor yalanlar silinir
Büyür kolay bir doğru,bilinen,söylenmeyen
Uyuyanlar uyanmış,ölüler dirilmiştir
Bir gecedir sana doğru senden
Bir gecedir sana doğru senden...
Geçen yaşadığındır,yaşarken anlamadan
Kalan bir gerçektir belki
Bir iğne gibi kaybolan,bir bardak gibi kırılan
Gelen sanki beklediğindir
Ve giden,en tatlı,en sıcak,en kocaman..



YÜK
Bir öykü var, sakladığın,
Bir öykü var, ardında duran,
Bırak onu, uyansın.
Şimdi sen bir anı düğümü önünde
Duvarcana uzanıp duran, 
Taşlanmış yükünle uyuyansın.



DARI
Sevmek 
Nokta almaz
Çocuklar.
Sevmeye nokta koyan
Sınıfta kalır.
Onun, 
Virgülleri vardır
Çocuklar.
Sevmek noktalanmaz; 
O, noktadır.



DÜŞÜNDÜN MÜ? 
Sen sağıma gelirsen
Ben nerede olurum? 
Sana göre solda
Bana göre eski yerimde olurum
Sen soluma gelirsen
Ben nerede olurum
Sana göre sağda
Bana göre eski yerimde olurum
Sen nerede olursun? 
Sen nerede olursun?



Küçüktüm, küçücüktüm,
Oltayı attım denize; 
Bir üşüşüverdi balıklar,
Denizi gördüm.
Bir uçurtma yaptım, telli duvaklı; 
Kuyruğu ebemkuşağı renginde; 
Bir salıverdim gökyüzüne; 
Gökyüzünü gördüm.
Büyüdüm, işsiz kaldım, aç kaldım; 
Para kazanmak gerekti; 
Girdim insanların içine,
İnsanları gördüm.
Ne yârdan geçerim, ne serden; 
Ne denizlerden, ne gökyüzünden ama...
Bırakmıyor son gördüğüm,
Bırakmıyor geçim derdi.
Oymuş, diyorum, zavallı şairin
Görüp göreceği.



Depreşti şakağımda pustu nar'ın tanrısı
Boğuldu masivada felekleri boğarak
Ben de haykırdım işte sesinin simyasıyla
Koptum kendi bağrımdan parçalanıp yanarak 
Yanarak ah yanarak aşkın şahikasında 
Bu zelzele o gümrah dilin peltemiş hali
Hep sorgusuz sualsiz astı beni dilimden
Dilimden ah dilimden kalbim çengide kaldı



Benim mezarlarımda ölü yok; 
Hep yaşamış olanlar var..
Anılarımda bir yer
Dinmeksizin acıyor,
Günbegün,
Bundan.
Güldüğümü görenler
Bana bakıyor,
Görüyorum..
Ağlasam geçer,
Biliyorum..
Ağlanmıyor.



SISYPHE
Seni öylesine düşündüm ki,
Öylesine, yaşama’dan önce.
Senden başka bir şey yok sanki.
Ama nasıl da varsın derim sana,
Düşüncelerimce.
Seni öylesine, buldum ki,
Öylesine, kendimden fazla.
Yalnız sensin gölgesiz, 
Ayrılmamacasına, yanımda..
Akların arasında karan,
Karaların ortasında akınla.
Öylesine istedim ki seni, 
Senden önce..
Öylesine, her şeyin içinde,
Öylesine dışında,
Gün, gece.
Seni öylesine yaşadım ki,
İnan..
Artık nereye baktığım belli değil,
Ne yaptığım belli değil,
Vardığım sonrasızlıktan.



Bir türkü söylediler, duydunuz mu..
Bir kuşu vurdular, gördünüz mü..
Böyle neden susuyorsunuz böyle
Güzelliğiniz çoğalıyor, öldünüz mü.



GELDİM
Beni çağırmadınız, kalkıp ben kendim geldim.
Uzaklardan size bir haber getirdim geldim.
Bıraktıklarınızdan, unuttuklarınızdan, 
Sımsıcak-anılası günler getirdim geldim.
Gömütleri andıran yapılarınızdaki
Yaşantılarınıza evler getirdim geldim.
Tek-tek, ayrık-soluyan bitkiseller yerine
Yüzyüze-dönük-gülen sizler getirdim geldim.
Solarken suladığım, koparken bağladığım, 
Ölürken canladığım sözler getirdim geldim.



Ben pırıl pırıl bir gemiydim eskiden.
İnanırdım saadetli yolculuklara.
Adalar var zannederdim güneşli, mavi, dertsiz.
Bütün hızımla koşardım dalgalara.
O zaman beni görseydiniz.
Ben pırıl pırıl bir gemiydim eskiden.
Beni o zaman görseydiniz
Siz de gelirdiniz peşimden.
Ama simdi su aksam saatinde
Son liman kendim, bu döndüğüm,
Bilmiş, bulmuş, anlamış.
Hatırımda, bir vakitler güldüğüm.
Yoluna can serdiğim o kaçış.
Simdi, şu aksam saatinde
Dönüyorum görmüş, geçirmiş, atlatmış,
Gözlerin doymayan sahilinde.



Seni seviyorum
Ben de seni
Tutuyorum
Ben de seni
Öpüyorum
Ben de seni
II
Doğuyorum
Ben de sana
Yaşayorum
Ben de sana
Geliyorum
Ben de sana
Bitiyorum
Ben de sana
Ölüyorum
Ben de sana
III
Ben seninim
Ben de senin
Sen benimsin
Ben de senin
IV
Gelip kaldım
Ben de senden
Görüp kaldım
Ben de senden
Bilip kaldım
Ben de senden
Gidip kaldım
Ben de senden
Umup kaldım
Ben de senden
V
Sen de ben de
Ben de sen de
Sende bende
Bende sende
Sen de bende
Ben de sende
Sende ben de
Bende sen de
VI
Geliyorum
Ben de seninle
Gidiyorum
Ben de seninle
Kalıyorum
Ben de seninle
Ölüyorum
Ben de seninle
VII
Yalnızım
Ben de sensiz
Çirkinim
Ben de sensiz
Küçüğüm
Ben de sensiz
Ölüyüm
Ben de sensiz



Bana senin için, 
O mu, diye sordular.
O değil, dedim onlara..
Anladılar.



Şu şairler sevgililerden beter; 
Nedir bu adamlardan çektiğim? 
Olur mu böyle, bütün bir geceyi 
Bir mısranın mahremiyetinde geçirmek? 
Dinle bakalım, işitebilir misin 
Türküsünü damların, bacaların 
Yahut da karıncaların buğday taşıdıklarını 
Yuvalarına? 
Beklemesem olmaz mı güneşin doğmasını 
Kullanılmış kafiyeleri yollamak içein, 
Kapıma gelecek çöpçülerle, 
Deniz kenarına? 
Şeytan diyor ki: 'Aç pencereyi; 
Bağır, bağır, bağır; sabaha kadar.'



Sana güzel diyorlar; 
Sakın olma.



BUNCA
Aklımdaki yorgunluk duygumdu, 
Hep bilmekti benim sanısızlığım.
Aklım anılarla yorgunluğumdu.
Uykumda bile bu yalnızığım
Vardı, anlamadıklarını duydumdu.
Ne kadar geçmiş varsa orada oldum.
Aramak, hep alnımda bulduğum, 
Hiç usanmadan duyduğum duyu
Ve bütün gelecekler için kurduğum düş, 
Yüzyıllar ötesinde uyuduğumdu.



Hiç sen bir su değirmeninin içini dolaştın mı adaşım? ..
Görülecek şeydir o… Yamulmuş duvarlar, tavana yakın ufacık pencereler ve kalın kalasların üstünde simsiyah bir çatı… Sonra bir sürü çarklar, kocaman taşlar, miller, sıçraya sıçraya dönen tozlu kayışlar… Ve bir köşede birbiri üstüne yığılmış buğday, mısır, çavdar, her çeşitten ekin çuvalları. Karşıda beyaz torbalara doldurulmuş unlar…
Taşların yanında, duman halinde, sıcak ve ince zerreler uçuşur. Halbuki döşemedeki küçük kapağı kaldırınca aşağıdan doğru sis halinde soğuk su damlaları insanın yüzüne yayılır…
Ya o seslere ne dersin adaşım, her köşeden ayrı ayrı makamlarda çıkıp da kulağa hep birlikte kocaman bir dalga halinde dolan seslere? .. Yukarıdaki tahta oluktan inen sular, kavak ağaçlarında esen kış rüzgarı gibi uğuldar, taşların kah yükselen, kah alçalan ağlamaklı sesleri kayışların tokat gibi şaklayışına karışır… Ve mütemadiyen dönen tahtadan çarklar gıcırdar, gıcırdar.
Ben çok eskiden böyle bir değirmen görmüştüm adaşım, ama bir daha görmek istemem.
Sen aşkın ne olduğunu bilir misin adaşım, sen hiç sevdin mi? 
Çoook desene! Sevgilin güzel miydi bari? Belki de seni seviyordu… Ve onu herhalde çok kucakladın… Geceleri buluşur ve öperdin değil mi? Bir kadını öpmek hoş şeydir, hele adam genç olursa..
Yahut sevgilin seni sevmiyordu… O zaman ne yaptın? Geceleri ağladın mı? .. Ona sararmış yüzünü göstermek için geçeceği yolda bekledin, ona uzun ve acındırıcı mektuplar yazdın değil mi? ..
Fakat herhalde ikinci bir aşka atlamak, senin için o kadar güç olmamıştır. İnsan evvela kendi kendisinden utanır gibi olur ama, bilir misin, bizim en büyük maharetimiz nefsimizden beraat kararı almaktır. Vicdan azabı dedikleri şey, ancak bir hafta sürer. Ondan sonra en aşağılık katil bile yaptığı iş için kafi mazeretler tedarik etmiştir.
Ha, sonra bir üçüncü, bir dördüncüyü sevdin ve bu böyle gidiyor.
Peki ama, bu sevmek midir be adaşım, bir kadını öpmek, onu istemek sevmek midir? ..
Çırçıplak soyunarak şehrin sokaklarında koşabiliyor musun? 
Bir bıçak alarak kolundaki ve bacağındaki adalelere saplamak ve böylece bir nehre atılarak yüzmek elinden geliyor mu? 
Bir şehrin adamlarını öldürmek cesareti sende var mı? Bir minareye çıkarak bütün dünyaya işittirecek kadar kuvvetle bağırabilir misin? 
Aşk sana bunları yaptırabilir mi? İşte o zaman sana seviyorsun derim…
Sen sevgiline ne verebilirsin sanki? Kalbini mi? Pekala, ikincisine? Gene mi o? Üçüncü ve dördüncüye de mi o? .. Atma be adaşım, kaç tane kalbin var senin? .. Hem biliyor musun, bu aptalca bir laftır. Kalbin olduğu yerde duruyor ve sen onu filana veya falana veriyorsun… Göğsünü yararak o eti oradan çıkarır ve sevgilinin önüne atarsan o zaman kalbini vermiş olursun…
Siz sevemezsiniz adaşım, siz şehirde yaşayanlar ve köyde yaşayanlar; siz, birisine itaat eden ve birisine emredenler; siz, birisinden korkan ve birisini tehdit edenler… Siz sevemezsiniz.
Sevmeyi yalnız bizler biliriz… Bizler: Batı rüzgarı kadar serbest dolaşan ve kendimizden başka Allah tanımayan biz Çingene’ler.
Dinle adaşım, sana bir Çingene’nin aşkını anlatayım…
..
Bir gün -karların erimeye başladığı mevsimdeydi- bütün çergi, -otuza yakın kadın, erkek ve çocuk, dört beygir ve iki defa o kadar da eşek- Edremit tarafına doğru göçüyorduk.
Can sıkan ve bize hiç uymayan bir kıştan sonra ısıtıcı güneş ve yeni belirmeye başlayan yeşillikler hepimize tuhaf bir oynaklık vermişti. Sırtlarında beyaz ve kısa bir gömlekten başka bir şeyleri olmayan küçük çocuklar hiç durmadan koşuyorlar, bağırıyorlar ve şose yolunun kenarındaki hendeklerde yuvarlanıyorlardı.
Delikanlılar keman ve klarnet çalarak yürüyorlar, genç kızlar parlak sesleriyle su gibi türküler söylüyorlardı.
Ben de etrafı gözden geçirerek bir köy, bir çiftlik, yanında kalabileceğimiz bir yer araştırıyordum.
İkindiye doğru siyah zeytin ağaçlarının arasında yükselen açık renkli çınar ve kavaklar gözüme ilişti. Burası küçük bir değirmendi. Suyu bol bir çay küçük söğüt ağaçlarının arasından geçtikten sonra dar ve taş bir mecraya giriyor, oradan da dört tane tahta oluğa taksim oluyordu.
İhtiyar çınarlar çukura gömülen eski değirmenin siyah kiremitli çatısını örtüyorlar ve ön tarafındaki geniş meydanı gölgeliyorlardı.
Ağaçların hışırtısını bastıran bir gürültüyle değirmenin altından fıkırdayıp çıkan köpüklü sular iki sıra taze kavağın ortasından geçip ilerideki sazlıkta kayboluyordu.
Burada çergilemek hiç de fena değildi. Yüklü eşeklerle sık sık gelip giden köylülerden, değirmenin işlek olduğu anlaşılıyordu. Ve bir kurşun atımı ötede beyaz minaresiyle bir köy görünüyordu.
Daha çadırları kurmadan Atmaca, klarnetini alarak, kanatlarının biri açık duran kocaman kapıya yanaştı, çalmaya başladı.
İçeride sesi duyan köylüler, oraya birikerek dinliyorlardı. Değirmenci de bunların arasındaydı, beyaz sakalını karıştırarak lakayt gözlerle bakıyordu.
Bilir misin adaşım, bu köylüler tavuk ve oğlak çaldığımızı söyleyerek bizden şikayet ettikleri halde bizi gene severler.
Aralarında bir kileye yakın buğday toplayarak Atmaca’ya verdiler. Ve değirmenci buna iki çömlek de yoğurt ilave etti.
Biz bu güzel kabulden cesaret alarak, biraz ötedeki zeytin ağaçlarının arasında çadırlarımızı kurduk.
..
İşler iyi gidiyordu. Kadınlar taze söğütlerden yaptıkları sepetleri yakın köylerde satmakta güçlük çekmiyorlardı. Çalgıcılarımız yarım gün uzaktaki köylerden bile düğüne çağırılıyorlardı.
Atmaca tabii en baştaydı…
Sen bu Atmaca gibisine daha rastlamamışsındır.
Bir kere heybetli delikanlıydı: Yağız derisi, yüzüne delice dökülen simsiyah saçları ve koyu gözleri…
Sonra burnu… Uzun, sivri, ucu biraz aşağı kıvrık burnu…
Bunun için biz ona Atmaca derdik…
Başı, geniş omuzlarının üstünde bir arapatındaki gibi dik dururdu ve bir arapatı ondan daha çevik değildi…
Bütün çergilerde onun cesareti, onun güzelliği, onun çalgısı söylenirdi.
Başka Çingene’ler gibi çalmazdı o, adaşım: Bir kere nota bilirdi. Şehir mektebini okumuş, bitirmişti; sonra içliydi… Sanırdın ki, klarneti çalarken, havayı ciğerlerinden değil, doğrudan doğruya yüreğinden veriyor.
Geceleri tek başına bir ağacın dibine çekilirdi. Biz de çadırların önüne çıkıp yüzükoyun yatar, çenemizi toprağa dayayarak onu dinlerdik.
Hiçbir sevgilisi yoktu. Ne geçtiğimiz Türkmen köylerindeki al yanaklı güzeller, ne de ince dudaklı Çingene kızları onun bakışlarını bir andan fazla üzerlerinde alıkoyabilirlerdi…
Halbuki çalgı çalarken büyük gözlerde -oradaki kıvılcımları söndürmek ister gibi- bir nem belirdiğini, esmer yanaklarında -bir ateşe rastgelmiş gibi derhal kuruyan- birkaç ufak damlacığın yuvarlanmak istediğini görmüştük.
Çok konuşmaz, konuştuğu zaman da içindekilerden bize bir şey sezdirmezdi. Neler hisseder, neler düşünürdü? Onu bu dünyaya bağlayan şey neydi? Hiçbirimiz bilmezdik. Acaba birisini sevdiği için mi, yoksa hiç kimseyi sevemediği için mi, bu kadar yanık, bu kadar derinden çalıyordu? ..
Ara sıra uzun müddet kaybolur, başka çergilerde dolaştığı, şehirlere inip büyük beylerin meclisine girdiği söylenirdi.
Kasabadaki efendiler ona akran muamelesi ederlerdi, fakat o davarlardan bizimle beraber koyun uğrular, düğünlerde bizimle beraber çalgı çalardı.
..
Hemen her akşam değirmenin önündeki meydanlıkta toplanıp ahenk yapıyorduk. Şimdilik bir şey anaforlamadığımız için değirmenci de memnundu. Kızıyla beraber büyük çınarın altına bir hasır atıyor, bağdaş kurup oturarak bizi dinliyordu.
Değirmencinin kızı tam bir köy güzeliydi.
Yuvarlak bir yüzü, kalın dudakları, kalçalarına kadar uzanan ince örgülü saçları vardı.
Ama yüzü hep soluktu. Etrafındaki şeylere, kendisiyle alışverişi yokmuş gibi, dümdüz bir bakışı ve dudaklarının kenarından dökülüyormuş gibi, isteksiz bir gülüşü vardı.
Bu kızcağız sakattı adaşım, küçükken sağ kolunu değirmenin çarklarından birine kaptırmıştı.
Şimdi onun yerinde şalvarının beline iliştirilen boş bir yen sallanıyordu.
Ve bu onu insanlardan ayırıyordu.
Düşünebilir misin, güzel bir kızın bir kolu olmazsa bu ne demektir? Derenin üst başında çıpıl çıpıl yıkanan genç kızlara karışamıyordu. Vücudunu ve ondaki ayıbı her zaman örtmeye mecburdu.
Geceleri birbirlerinin evinde toplanıp cümbüş yapan kızlarla da birleşemezdi, çünkü ne tef çalmak, ne de parmaklarının arasına tahta kaşıklar alarak oynamak elinden gelirdi…
Belli ki onun bütün çocukluğu bitmez tükenmez bir hasretle geçmiş; belli ki zeytin dallarına sincap gibi tırmanan, birbiriyle alt alta, üst üste güreşen, değirmenin önünde erkek çocuklarla su fışkırtmaca oynayan akranlarına bir duvara yaslanarak istek dolu gözlerle bakmıştı.
Şimdi bütün bunlara alışmış görünüyordu. Başka insanların yaptığı birçok şeyleri yapmak hakkının kendisinde olmadığını biliyor ve hiçbir şey istemiyordu.
Değirmenin kapısı yanındaki taş sedire saatlerce oturup meydanda eşelenen tavuklara, yahut kocaman çınarın kıpırdayan yapraklarına yarı yumuk gözlerle bir bakışı vardı ki, adamı ağlamaklı ederdi.
Geceleri babasıyla beraber gelir, onun yanında diz çöküp oturarak bize bakardı…
..
Sözü kısa keselim adaşım, bizim mağrur ve insafsız Atmacamız, değirmencinin bu sakat kızına vuruldu.
Tavuslara, sülünlere bakmaya tenezzül etmeyen yabani kuş, kanadı kırık bir çulluğun, şikarı (avı)  oldu.
Eyvah bana ki meselenin çok geç farkına vardım. Ben anladığım zaman alev saçağı sarmıştı… Yoksa çoktan çergiyi toplar, başka yere göçerdim…
Atmaca hiç kimseyle konuşmuyor, düğünlere gitmiyor, zeytinlerin altında tek başına çalıyordu. Ama geceleri çınarın altında adamakıllı coşar, gözlerini kıza diker, üfler, üflerdi…
Ve biz titrediğimizi, bağırmak, konuşmak, yahut yerlere atılıp ağlamak istediğimizi hissederdik…
Onun çalışında, bir ateş yığını etrafında haykıran ateşe tapanların, yahut batmakta olan bir gemiye çarpan dalgaların feryadı ve inleyişi vardı.
Atmaca’nın kanatları düşmüştü adaşım. Sarardıkça sararıyordu. Değirmencinin köye indiği günler kapının yanındaki taş sedirde kızla beraber oturduğunu ve tırnaklarını, parçalamak ister gibi, iki tarafındaki sert kayada gezdirdiğini görünce, bu işin böyle gitmeyeceğini anladım…
Bir gece onu çağırdım, derenin alt başına gittik, kavak fidanlarının arasına oturduk.
Çakıllarda acele acele seken sulardan ve uzaklardan gelen bir kurbağa sesinden başka hiçbir şey duyulmuyordu.
Atmaca önüne bakıyor, niçin çağırdığımı, ne söyleyeceğimi sormuyordu.
Elimi omuzuna koydum, gözlerini bana kaldırdı:
-Seviyorsun! ..- dedim.
-Öyle…- dedi.
-Ne yapacaksın? ..-
Bu sualin cevabını bulmak ister gibi gözlerini yukarıya, yıldızlı göğe çevirdi; uzun uzun baktı, birdenbire:
-Sen bizim çeribaşımızsın- dedi, -gezdiğin yerler benden çok, tecrübelerin fazla, aklın, dirayetin bütün Çingene’lerden üstündür. Sana açılmalıyım…-
Gözlerini hiç indirmeden, sanki yıldızlara anlatıyormuş gibi, söylemeye başladı:
-Onu seviyorum, ne yapacağımı da hiç düşünmedim. Sen benim sevmemin nasıl olacağını bilirsin… Ben ki, arkamdan uşaklarını koşturan konak sahibi hanımlara başımı çevirmedim; yedi köye hükmeden eşraf bana gelip: ‘Kızım senin için yataklara düştü, Çingene olduğunu unutup seni evlat gibi sineme basacağım, yalnız gel, gel de kızımızı kurtar! ..’ diye yalvardılar da, gene cevap vermeden yoluma gittim; işte şimdi bu bir kolu olmayan kızı seviyorum.
Onu alamam, onu kaçıramam… Halbuki o da beni seviyor.
Bunu bana evvelisi gün ağlayarak söyledi. ‘Gel; dedim, ‘beraber kaçalım.’ Acı acı güldü, ‘Ağam,’ dedi, ‘ben senden noksanım, bana sadaka mı veriyorsun? ..’ Onu nasıl sevdiğimi anlattım: ‘Bana kolunun yerine kalbini veriyorsun,’ dedim, ‘bir kalp bir koldan daha mı az değerlidir? ’
-Tekrar gözyaşları boşandı: ‘Olmaz’ dedi, ‘düşün ki, her karşına çıktığımda senden utanacağım, başım yerde olacak, beni böyle zelil etmek ister misin? Bırak beni, ne olduğumu bilerek ihtiyar babamın yanında kalayım, sen de bir daha buralara uğrama. Bana sakatlığımı unutturarak deli deli rüyalar gördürdün, seni ömrümün sonuna kadar unutamam, ama olmayacak şeylere beni inandırmaya kalkma, eğer sahiden beni seviyorsan hemen buralardan git! ..-
Atmaca burada bir nefes aldı ve gözlerini yere indirdi:
-Düşünüyorum, birleşirsek bu ikimiz için de sahiden azap olacak. Aramızda anlaşılmaz, boğucu bir havanın dolaştığını hissedeceğiz. Eğer o bana açılamaz, bana naz edemez, bana içinden geldiği gibi sarılamazsa, gözleri her zaman: ‘Ne diye gençliğini benim için nara yaktın, sana yazık değil mi? ’ demek isterse, ben ne yaparım? Her sözümden, her tavrımdan alınır; kızsam ona dokunur, sevsem ona acıyormuş gibi gelir, kucaklasam boş olan kolunun yerinde bir sızı duyar ve bunlar hep böyle sürüp gider…
Ne yapacağımı, bu halin beni nereye götüreceğini sorma, bende artık kuvvet yok, akıl yok, düşünce yok, yalnız aşk var. Mavzer kurşunu gibi çarptığını yere seren bir aşk… Senin Atmacan artık kanatlarını kımıldatacak halde değil! ..-
Sustu, son sözler öyle acınacak bir tavırla ağzından dökülmüştü ki, fazla bir şey sormaya, hatta teselli etmeye kalkışmadım; ona bu halde ne söz söylenebilir, ne de o söyleneni duyardı.
Koluna girip çadıra kadar götürdüm.
İşler gittikçe sarpa sarmıştı adaşım, Atmaca’nın hali beni korkutuyordu. Fakat yapılacak hiçbir şey yoktu. Şimdilik işi oluruna bırakmaya karar vererek yattım. Bütün gece, büyük çınarın altında kollarını açarak sabırsızca bekleyen Atmaca’yı ve dudaklarının kenarında geniş bir sevinç, soluk yanaklarında görülmemiş bir pembelikle ona doğru koşan değirmencinin kızını gördüm. Fakat birbirinin kucağına atılacakları zaman şekli belli olmayan tuhaf bir cisim ikisinin arasına giriyor, bir çark gibi fırıl fırıl dönerek ve gittikçe büyüyerek onları ayırıyordu.
..
Günler, kuvvetli bir rüzgarın sürüklediği beyaz bulut kümecikleri gibi birbiri arkasına geçip gidiyorlardı. Ve biz, bunların sonunda muhakkak bir fırtına kopacağını seziyorduk. Herkes müthiş bir şeyden korkuyor gibiydi. Bütün çergiyi ağır bir durgunluk kaplamıştı.
İhtiyar ve tecrübeli Çingene karıları bildikleri afsunları okuyorlar, bütün iyi ve fena ruhları zavallı Atmaca’nın imdadına çağırıyorlardı. O, gittikçe çöken yanakları, nereye baktığı belli olmayan şaşkın gözleriyle geçerken delikanlılar başlarını yere eğiyorlar, genç kızlar ölü gibi sararan benizleri ve titreyen dudaklarıyla arkasından bakıyorlardı.
Kadın, erkek, genç, ihtiyar hiçbir şeye karar veremeyerek bekliyorduk. Sanki serseri bir rüzgar kafalarımızdan her düşünceyi silip süpürüyor, bizi şaşkın ve meyus buralarda bırakıyordu.
..
Bir gün Atmaca yanıma sokuldu.
-Bu akşam değirmende ahenk yapacağım, ben ihtiyarla konuştum! ..- dedi.
Hafif yağmur çiseliyordu. Akşama kuvvetli bir yaz sağanağı gelmesi çok mümkündü. Bunu ona da söyledim.
-Değirmenin içinde çalacağım! - dedi.
-Değirmen geceleri de işliyor, o gürültüde mi? -
Tuhaf tuhaf güldü:
-Korkma! - dedi, -Klarneti o gürültüde de size duyururum. Nefesim daha o kadar kuvvetten düşmedi.-
Yağmur akşama doğru sahiden arttı. Karşı tepedeki palamut ormanına birbiri arkasına yıldırımlar düşüyor, iri damlalar zeytin ağaçlarının siyah yapraklarını garip tıpırtılarla oynatıyordu.
..
Hepimiz değirmenin içine dolduk. Tavlada sallanan iki tane gaz lambası etrafa yarım bir aydınlık serpiyordu ve çarklar, taşlar, tozlu kayışlar dönüyorlar, dönüyorlardı.
Hepsinin birden çıkardığı yırtıcı gürültü yağmurun alçak tavandaki kesik hıçkırığına karışıyor, birbirini kovalayan gök gürültüleri bu korkunç ahengi tamamlıyordu.
Değirmenci ve kızı duvarın dibindeki sedire oturmuşlardı. Sallanan lambalar genç kızın yüzünde acayip gölgeler oynatıyordu.
Bütün gürültüleri bastıran ince bir ses birdenbire yükseldi: Kendisini değirmenin karanlık bir köşesine çeken Atmaca çalmaya başlamıştı.
Adaşım, ben o gece dinlediğim şeyleri öldükten sonra bile unutamam.
Dışarıda fırtına gittikçe artıyor ve rüzgar ıslak kamçısını kerpiç duvarlarda gezdiriyordu. Yükselen sular tahta oluklardan taşıyor, haykıra haykıra yerlere dökülüyordu.
İçeride taşlar nihayetsiz bir coşkunlukla homurdanıyor; çılgın gibi dönen kayışlar şaklıyor; birbirine geçen tahta çarkların dişleri ağlar gibi gıcırdıyordu. Ve bunların hepsini bastıran deli bir ses kah yalvarıyor, kah hiddetle kıvranıyor, susacak gibi olduktan sonra tekrar yükseliyordu.
Alacakaranlıkta Atmaca’nın siyah ve parlak gözleri hiç kıpırdamadan genç kıza bakıyorlardı, genç kızın acınacak bir perişanlıkla çırpınan büyümüş gözlerine…
Ve öyle şeyler çalıyordu ki adaşım, onları anlatmaya bizim kullandığımız kelimelerin takati yoktur…
Bazan okşayan, ısıtan bir sabah güneşiydi… Fakat derhal yüzümüzü yırtan, gözümüzü kör eden, içindeki ateşleri kum tanesi gibi etrafa saçan bir çöl fırtınası oluyor, yahut bağrımıza işleyen bir bıçak haline geliyordu.
..
Son ve keskin bir çığlıktan sonra Atmaca’nın ayağa kalktığını gördüm. İki üç adım ilerledi ve klarneti bir köşeye fırlattı.
Herkes doğrulmuştu. Üzüntülü gözlerle ona bakıyorlardı. O, yüzüne büsbütün dökülen kara saçlarını eliyle geriye attı. Birdenbire çukura gitmiş gibi görünen gözlerle etrafını araştırdıktan sonra onları değirmencinin kızına dikti, uzun uzun baktı…
O dakikayı ömrümde unutamam adaşım; dışarıda fırtına arttıkça artmıştı, duvarlar sarsılıyor, tepemizdeki kiremitler uçuyordu. Ve değirmen, azgın bir hayvan gibi homurduyor ve dönüyordu. Ve o, lambanın sönük ışığında, olduğundan daha büyük, adeta bir gölge gibi duruyordu. Gözleri genç kızın üzerindeydi. Tahammül edilmez bir acı yüzünün şeklini tanınmayacak hallere sokmuştu. Kah esmer derisini şişiren bir kan gözlerinin kenarına kadar fırlıyor, kah dişlerinin arasında ezilen dudakları bile bembeyaz oluyordu. O dudaklar ki, bir şey söylemek ister gibi kıpırdıyorlardı ve kenarları ağlayacak gibi aşağıya çekiliyordu.
Bu bakış ancak bir an kadar sürdü. Sonra gözkapakları yavaşça düştüler ve o, yere yıkılacak gibi sallandı. Fakat hemen kendisini topladı. Bir kere daha etrafına bakındı. Sanki bir imdat bekliyor gibiydi: Kendisini bu kahredici; bu parçalayıcı ağrılardan kurtaracak bir imdat… Nihayet kafasına bir şey vurulmuş gibi inledi. Gerisingeriye dönerek değirmenin öbür başına, çarkların ve kayışların kudurmuşçasına döndükleri köşeye doğru atıldı.
Bir nefes alımı kadar hepimiz olduğumuz yerde kaldık, sonra delice bağırarak arkasından koştuk…
Heyhat adaşım, çok geçti. Atmaca yerinden fırlayan ve –iş işten geçti- demek isteyen gözlerle bize doğru geliyordu.
Sağ kolu yerinde değildi ve oradan oluk gibi kan fışkırıyordu. Birkaç adımdan sonra sendeledi, ayaklarımızın dibine yıkıldı.
..
İşte adaşım, sana seven bir Çingene’nin hikayesi.
Çiçeklerin açtığı mevsimde, senin kollarına yaslanan ve çiçekler kadar güzel kokan bir vücutla uzak su kenarlarında oturmak ve öpüşmek, yoruluncaya kadar öpüşmek hoş şeydir…
Seni gördüğü zaman zalimce başını çeviren mağrur bir dilberin kapısı önünde ve ay ışığı altında sabaha kadar dolaşmak, bunu candan arkadaşlara ağlayarak anlatmak, -söz aramızda- gene hoş şeydir.
Fakat sevgili bir vücutta bulunmayan bir şeyi kendisinde taşımaya tahammül etmeyerek onu koparıp atabilmek, işte adaşım, yalnız bu sevmektir.



SEVGİ İLE SEVGİYE KARŞI-ETİKA-140
Sevgi bir kişiyi ikide yarım kılar. Aşk iki kişiyi birde.



BİRAZ SONRA
Biraz sonra
Sonra
Olacaktır



YÖN
Sen bana bakma,
Ben senin  baktığın yönde olurum.



KOCAMAN
Şimdi kocaman denizlerde, kocaman gemilerde
Neden yok küçüklüğümüzdeki büyüklüğümüz; 
Çocukluğumuzun bahçelerinde, o evlerde
Kâğıttan gemilerimizi yüzdürdüğümüz.
Bir şeyler mi kalmış çocukluğumuzda, 
Çocukluğumuzla çözdüğümüz...



MÜZİK
Müzik geceyi geceyi
Geliyor, aç pencereyi, 
Sersin odana duyu, 
Uğultulu halıyı, 
O doğup büyüdüğü
İnansal doğayı.
Yürüsün eleyi eleyi
Seviler, buğu-buğu, 
Gönlü, anıyı, belleği, 
Oğsun duyuyu.
Ne sıcak anlatır seslenmeyi; 
Yumuşacık sen demeyi.
Isıtır yorganı, sözü, perdeyi.
Işıtır en karanlık odayı, 
Açar kilidi, açıyı, kapıyı, 
Kaynatır donmuş suyu, 
Doldurur boş tencereyi
Çeker sürgüyü, 
Çözer bir-bir her düğmeyi.
Ballandırır peyniri, ekmeği, 
Unutturur tabancayı, bıçağı, 
Süsler masayı, 
Ölümsüz kılar çerçeveyi, 
Açar sevilere yatağı
Yeğ kılar saklamaya söylemeyi
Fısıldar sevmeyi, sevilmeyi,
Müzik donatır yeri göğü.



BELGE
Soru bir:
Senin yüz fotoğrafın çekilecek
Yüzünde yüz var mı? 
Soru iki:
Senin yüz fotoğrafın çekilecek
Sende çekilecek yüz var mı?



Kuşlar uçmak için doğmuş; 
Kemiklerinin boş olmasından anlayıruz.
Açık ve bilinen bir yönü yok insanların.
Onu biz yaratıyoruz.



Biri olsa, biri gelse,
Ilım-ılım, diri gelse,
Sözün-sözün eri gelse,
Dimdik, yalın, dursa/ya.
Gözüm-gözüm akılardan,
Duyum-duyum takılardan,
Uzak, yakın yakılardan
Duru-duru baksa/ya.
Soğuk olsa, dese ışıt,
Karanlıksa, dese ışıt,
Buram-buram dese işit,
İçin-için varsa/ya.
Birim-birim yanaş olsa,
Dirim-dirim söyleş olsa,
Adım-adım yaklaş olsa,
Can-can, kan-kan baksa/ya.
Sular gibi paklayarak
Kuşlar gibi sakıyarak,
Adım dese, çoklayarak,
Güneş-güneş yaksa/ya.
Özüm-özüm gözü göze,
Süzüm-süzüm sözü aza,
Düğüm-düğüm bizi bize,
Birden tüme katsa/ya.



Ben uyurken
Duvarıma tırmandın
Güllerimi yoldun.
Ve bütün şikâyetin
Sen uyurken
Bahçene girenlerden.



Marx'ın da pek sevdiği bir Latin sözünü anımsıyorum
Nihil humanum mihi alienum est
Bu sözün altına ben de imzamı basıyorum
İnsana ilişkin ne varsa kabulüm
Şu hümanistler hariç
Can Yücel



Ben bu kapıyı araladımsa,
Odayı anlatmak içindi.
Bir sürü özlem girdi oysa.
Erken koparılmış üzümler gibi.
Araladımsa..
Ben bu kapıyı açtımsa,
Aralamayı anlamak içindi.
O kapıdan şimdi çıkan,
Gecikmiş bir sürü arayan,
Açtımsa! 
Nasıldı oda desem şimdi,
Ne vardı orada? 
Giren neydi, çıkan kimdi,
Ne yoktu ardında? 
Olmayan kimdi?



Benim yüzüm yüzünde başdanbaşa hüzündür.
İkisinden birisi ikimizden biridir.
Görmeli'dir, eskidir, yaşamış'a dönmüştür.
Yarışa çıktıkları güzelliği geçmiştir.
*
Ağladığını bilir bilmediği şeylere..
Güldüğünü unutmuş, hiç görmemiş gibidir.
Taşınmayan ne varsa bir yerden öbür yere
Seve seve taşımış, sırtına yüklemiştir.
*
Parayla ölçülmeyen sevgi saygı borcunu
Ne aldıysa ve kimden aldıysa ödemiştir.
Verdiğini unutmuş, onun ne olduğunu
Ne verdiyse ve kime verdiyse yok bilmiştir.



BİR PERDE
Hepimiz ikinci perde'deyiz
İkinci perde bitmez
Birinci perdede umutlar vardı
Yetmez
Üçüncü perdeye
Kim-kalır / kim-kalmaz
Belli olmaz



Mektuplar aldım sevindim,
Birinde denmiş geliyorum
Öbüründe yazılmış geleceğim.
Bekledim bekleyorum.
Bir yaşam verdim.
Açtım bir başkasını,
Uzun-uzun yazmış gel.
Okumadan arkasını
Gittim gidiyorum
Bir başka yaşama bedel.
Biri demiş sen, biri demiş ben.
Seni ben anladım, beni sen.
Bir yaşam daha verdim
Beklerken, giderken, dönerken.
Kaldı elimde üç-beş mektup,
Üç-beş yaşam.
Bir onları da açsam okusam
Önceki yaşamları unutup
Ya beklesem, ya da gidip arasam.
Ne bir iz geliyorum deyenden,
Ne de gel yazandan.
Bunları düşünüp dururken
Bir yaşam daha gitti elimden
Başkalarınca saklamak varken.
Ama ben umudluyum bundan; 
- Yüzümden, gözümden belli -
Umudu umudumla harcadığımdan..
Bundan sonra belki
Bir yaşam daha çıkar mektubumdan.



Bir gün, birân-bir günün bir anında
Seni sevecek kadar-sana seni anlatsam.
Başımdaysam sonunda-sonundaysam başında,
Yürüyor yenilenen, yorulmayan bir anlam.
Sözcüklerin içinde-sözcüklerin dışında, 
Düşünlerinde eksik, yaşamlarında tamam.
Sen de anlamalısın gidiyorken yanında, 
Başına vura-vura ben sana anlatamam.
Üşünen gecelerin sıcak karanlığında
İki'den bir'i, bir'den iki'yi çıkaramam.



DENKLEM
Düşünürken kendimden başkasına inanmam.
İnanırsam ben senden başkasına inanmam.
İnanınca düşünür, yönelir sana doğru; 
Seninle ikimizden başkasına inanmam.



Ey sesimi keskin bir bıçak gibi 
Kınında saklayan çağ 
Ey sabırla bileyen günlerimi.



Yapışa yapışa görüyorum.
Evler sürtüne sürtüne geçiyor yanlarımdan.
Duvarlar derilerimi kanatıyor.
Kümelenip sırtıma biniyor bulutlar.
Ben dimdik duruyorum, yürümekli.
Yol ayaklarımın altından kayıp geri gidiyor.
Bütün taşlar, topraklar, ağaçlar doluyor sonsuz gözlerime.
Hepsinde sayısız gözlerimden biri kalıyor.
Dönüp
Bütün bunları ben yaptım diyorum, inanıyorlar da...
Durup,
Şu kendimi bu gördüğümüz gibi ben yaptım,
Diyorum.
İnanmayorlar.
Gözümden düşüyoruz.



MASAL
Biri varmış, ünü yaşamış çalmış..
Biri yokmuş, dünü yaşamış kalmış..
Vermek diye bir şey dururken, saklı; 
Biri gelmiş, günü yaşamış almış.



İKİLEM
Bir laf, bir söz, bir deyim
Bir eyleme yem oldu.
Bir eylemde bir deyim
Yeni bir eylem oldu.



YAŞAYAN ÖLÜM
Gözlerini kaçıramazsın, geçmiş ola
Artık derebeyindir senin o görmüşlüğün
Köleliğinİ sana IşItIr yaşlandıkça o ve sen
Onun yaşamışlığındadır senin ölmüşlüğün
Artık o sende hep yaşayan bir ölüm
Başka görüntülerle gelir, öbür açılarıyla
Seni yerinden eder, gider,
Gelir yerinden eder..
Pasını siler, kimse anlamaz sen anlarsın
Sen anladıkça o sende hep yaşayan bir ölüm



YAŞAMAK ÖLMEK-ETİKA-62
Bir gün yüksek bir yere çıkıp konuşmaya başladım. Doğumdan, yaşamdan, sevgiden, ölümden söz ettim.
Sevgi, sevmek sizin elinizdedir. Oysa öbürleri elinizde değildir, dedim..
Doğmamak, ölmemek sizin elinizde değildir, dedim. 
Sevgisiz yaşamak yaşamamaktır dedim. Yaşamak, dedim, ilkin sevgi ile, sevmek ile başlar, doğumla, doğmakla değil.. Yaşam da sevgisizlikle biter dedim, ölümle, ölmekle değil..
Şimdi sizlere “seven ölmez” deyorum.. Yaşamakla ölmek konularının kavramları arasında sizleri, kendinizi yeniden gözden geçirmeye çağırıyorum dedim, ve indim.
Dinleyiciler arasında büyük bir kavga çıktı. Üç kişi öldü. Sordum, soruşturdum. Ölenlerden biri “evet, seven ölmez” deyenmiş. Öbürü buna karşı: “hayır, seven de ölür” deyenmiş.
Ya üçüncü ölen? deye sordum.
O mu? dediler, anlattılar.
O, bunların ikisinin arasındaki tartışmanın sonucunu öğrenmek için bekleyenmiş..



Çok şey var
Olmakla olmamak arasında
Bence bütün ve her şey
Bölmekle çıkarmak arasında
Çokluk ikiye bölerler her şeyi
Toplamakla çarpmak arasında
Ben dörde bölerim her şeyi
Gitmekle kalmak arasında
Bir yokluk, yok olmak
Aldanmakla inanmak arasında
Bir varlık, var olmak
Unutulmakla unutmak arasında
Ben yok oldum kimi zaman
Yok olmamak içindim kimi zaman
Var oldum öyle anlar oldu ki
Var olmamak içindim kimi zaman
Her şey senin yüzünden
Deyip çıkmak vardı aradan
Ama ben bilirdim ki
Benim yüzümdendi de çoğu zaman



YER
Bir yerde o varsa, 
Onda da bir yer vardır.
Yer nerede ya da ne kadarsa; 
O yoksa, yok kadardır.
Ama bir de o varsa, 
Yer hem hep kadar, hem her kadardır.



O gider buralardan, sen döndüğün bir günde..
Aranırken onu sen başkaları yüzünde.
Işık olur tararsın karanlıkları bir-bir..
O güneş gibi parlar, sen söndüğün bir günde.
Yaşamın aramakla olgunlaşıp yitmiştir; 
Kocaman bir ağacın tek bir yemişi gibi..
Karamsar bir öyküdür, bir sence değerlidir; 
Yalnız masal ulu'su bir dağ ermişi gibi.



YİTİRMEK-KAZANMAK-ETİKA-178
Zamanın varsa, her şeyin gelir geçer..
Her şeyin varsa.. Zamanın gelir geçer.



TENTATION
Bana yaşadığın şehrin kapılarını aç..
Sana deyeceklerim söylemekle bitmez
Yıllardır yaşamamdan çaldığım zamanlar
Adına düğümlendi.
Bana yaşadığın şehrin kapılarını aç..
Başka şehirleri özleyelim orada seninle.
Bu evler, bu sokaklar, bu meydanlar
İkimize yetmez.



Sözcükler birbirini götürdü, 
Kitaplarda aklım kaldı.
Yaşamımda bir düğüm, 
Ve gecede sivrisinek, 
Kaldım kaldı.



DÜŞMAN
Ben düşmanım,
Etten, kemikden, kandan.
Gözlerimi çevirmişim yüzüne..
Bakıyorum 
Utanmadan.
Ben düşmanım,
Ölmeni değil,
Gülmeni gözleyen,
İyi şeyler söyleyen,
Özleyen.
Geceler geliyor bir bir..
Parlayor yıldızın.
Onda beyazın, sarın, kırmızın.
Biliyorum,
Yıldızların en parlağı senin.
Ben düşmanım,
Sevgiden, aşkdan, arzudan.
Elleri taş devrinden kalmış,
Gözlerine bakan bir düşman.



İLK
Biri vardı, o ilk ağlamayı bulup
Herkesi güldüren.
Sonra da bunu unutup
Ağlarcasına gülen.



Sizin için yola çıkmış bir şarkı,
Düşünülmüş gözleriniz üstüne.
İçin-için yaratılmış bir şarkı,
Bırakılmış yollarınız üstüne.
Sizsiz sizi yaşanılmış bir şarkı.
Seslerini uzağınız derledi,
Sözlerini kulağınız derledi,
Anlamını dudağınız derledi,
Sizsiz size uzanılmış bir şarkı; 
Özlemini kucağınız derledi.



Senin içine girdiğim zaman
Dışımda kalıyorsun.
Senin dışından sana bakınca 
İçime sığmayorsun.



Her karşılaşmamızda kendine özgü
                                                                gülümsemesiyle elini kulağının arka-
                                                                sına koyup eğilir, kulağıma 'onu bir
                                                                daha oku' derdi Sabahattin Eyuboğlu..
ONARMAK ZORDUR
Şarkılar değil de
Hep kulaklar bitiyor,
Onarmak zordur.
Bir yürek üşümüş
Kapamış kapılarını,
Onarmak zordur.
Bir şey yitirilmiş
Hiç eskimeyecektir,
Onarmak zordur.
İnsanIn içine düşen korku
Özgürlüğünden olmuştur,
Onarmak zordur.
Ölümü düşünmek yenilmek,
Sevmek ölümü yenmektir,
Onarmak zordur.



sizin birçok şey bilmeniz
benim hiçbir şey bilmediğim kadardır.



Bilmeyorum ne vardı saçlarında..
Rüzgâr mı delice eserdi,
Gözlerim mi öyle görürdü yoksa..
Saçlarının her hali hoşuma giderdi.



Seni görünce
Aynı anda geçer aklımızdan
Aynı düsünce..
Bir duvar gibi aramızdan.



SÖZCÜKLERLE-ETİKA-25
Gerçek değer: Gelmesi boşluk dolduran değil, gitmesi boşluk yaratan.



GÖRÜ
Ne iyi olurdu, herkesin,
...Ben yalan söyleyebilirim,
Ama sana değil...
Bir, sen'i olsaydı..
Ne iyi.
Şimdi herkesin bir sen'i var,
Yalan söylediği.



CONTREPOINT
O kadar bir başka çok şeysin sen.. 
Bir ölüm var ama, gece-kan'da..
Rengini düşünür-durursun sen, 
Okunmaz yazınla, ha vuranda, 
Bir anda okunur olursun sen.



Kendimi sileceksem, bilirim sende varım.
Senin ben yarısıyla seni ben tamamlarım.
Seni sende bütünler, sana sende inanır,
Seni sende silerim, seni bende yazarım.



NOKTASIZ
Biri gelir sorarsa
Sana beni sorarsa
Gitti der misin
Gittiğimi söyler misin
Gidiyorum ben sana
Benimle gider misin.



KONUMUZ DÜŞÜNMEK-ETİKA-111
Eskiden bir şato bir soyu, bir aşk bir şövalyeyi, bir davaa bir aileyi doyururmuş.
Şimdi bir soy bir konağı, bir şövalye bir aşkı, bir aile bir davayı besleyemeyor.



Kİ
Yanılmıyorsam, saygılarla yalnızdım..
Saygılar duymasaydım, yanılmazdım..
Yaslanacak anılarım olsaydı, 
Söyleye-söyleye, böyle saklamazdım.



Seni büyük buldum, anladım,
Seni güzel buldum, korudum,
Seni küçük buldum, uyardım,
Seni yakın buldum, uyudum,
Biri yanlış idi, unuttum.



Ağladığımı gör deye ağlamayorum; 
Ağladığım için ağladığımı görüyorsun.



Saman yolunda ki yıldız gibisin,
Bütün yıldızlar sarmış etrafını,
Dans ediyorlar senin için göküzünde.
Hatıranla ne varsa yeryüzünde,
Evrenin her yerinde,her köşesinde,
Ve yer,yer acımsı mor görünür gözüme,
Bir türlü toz pembe olamadı düşlerim.
Kolay rastlanmayan bir sevdaydı bizimkisi,
Aydınlanıyordu zihnimin gerçek kişisi.
Nerede kaldı kalbime sunduğun aşk,
Bir hayal dünyasına dalmışım meğer,
Oysa tüm yaşananlar gerçek gibiydi.
Işıkmış,renkmiş sen yoksun yanımda,
Kırık plak gibi hatıralarım paramparça.
Hayalde olsa ellerin ellerimde,
Ve bütün şarkılarla iç içeyim seninle.
Karanlık çökünce sessiz geceye,
Kahrediyor beni bu yoksul hatıralar.
Şairin dediği gibi,dertler hep gece başlar



YAŞAMAK ÖLMEK-ETİKA-104
Ne kadar çok olursa o kadar ölmek kolay.
Ne kadar ölmek olursa o kadar saymak kolay.
Ne kadar saymak olursa o kadar bilmek kolay.
Ne kadar bilmek olursa o kadar anlamak kolay.
Ne kadar anlamak olursa o kadar unutmak kolay.
Ne kadar unutmak olursa, o kadar yaşamak kolay.
Bunun için o kadar zor
Kolay yaşamak.



HAYVANLARLA ARAMIZDAKİ-ETİKA-172
Köpek kızdırılırsa ısırır. Köpek neye kızar? Bunu o bilmez; bunu bilmek bize düşüyor. Ben biliyorum.
Köpeğin bilmediğini benim nasıl bildiğimi ben ne köpeği anlatabilirim ne de sizlere.
Ama beni bu konuda çürütemezsiniz de. Buyurun, işte köpek.. Atılın üstüne doğru.



Kedi kadının yanındaydı,
Kadın gecenin yanındaydı.
Kedi gitti geceye değdi,
Karardı,
Döndü kadına değdi.
Bir kadın portresi belirdi; 
Elinde siyah bir gül vardı,
Kucağında kırmızı bir kedi.



Sözün fay hattı üzerinde yaşıyoruz. 
Söz ne zaman dökülecek ağızdan, 
Önce hangimiz kırılacak şah damarından, 
Bekliyoruz!



Yüreğimdeki aklımda
Hep aklımda,hep aklımda..
Akıl kesildi yüreğim,
Yürek kesildi aklım da.



HIÇKIRIK
Eskiden bir deyim vardı
Mutluluklar için söylenen..
Gül bahçesi, kuş kafesi
Gibilerden.
Demek onun için 
Gül uçtu kafesinden,
Kuş da bahçesinden..
Kafesle bahçenin yersizliği yüzünden



BİRİ
Ona seni anlattı, sana onu anlattı..
Başı ona anlattı, sana sonu anlattı..
Yarım-yarım yaşayan darmadağın evlere
Birin ne kadar bütün olduğunu anlattı.



VARI
Kazandıklarım bitti, yitirdiklerim kaldı.
Söylediklerim yitti, dinlediklerim kaldı.
Bir bilmek ülkesinin düşün-ili’ne vardım; 
Öğrettiklerim gitti, öğrendiklerim kaldı.



Ne güzel insanlar vardı eskiden.
Çocukluğumuzu kaplamışlardı.
Bize masal anlatırlardı
Cinlerden, perilerden.
Büyük anneler, büyük babalar vardı.
O zaman hepsi uzaktı ölümden.
Hem sevdirir hem korkuturlardı.
Acı hikâyeleri bile tatlı başlardı.
Demek bunun için gittiler hikâyelerden.
Ne güzel insanlar vardı eskiden.
Ne güzel şarkılar vardı eskiden.
Gençliğimizi donatırlardı.
Hep iyi şeyler hatırlatırlardı
Geçip gitmiş devirlerden.
Sevgi ve ümid yaratırlardı.
O zaman her şey uzaktı ölümden.
Yanık şarkılar bile neşeli başlardı.
İster istemez saadet taşardı
Gamsız günlerimizden.
Ne güzel zamanlar vardı eskiden.
Ne güzel şarkılar vardı eskiden.
Hayâl içinde yaşatırlardı.
Güldürür ağlatırlardı
Duymadan biz, düşünmeden.
Her an bir asır kadardı.
O zaman herkes uzaktı ölümden.
Candan sevdiklerimiz vardı.
Hepsi başka güzeldi, bizi tanımazlardı.
Bütün yollarımız geçerdi gül bahçelerinden.
Ne güzel zamanlar vardı eskiden.



Yılmamış öykülerin
siyah beyaz kelimelerini çiziyorum
içimde dolaşan şiire
Hiçbir şey değişmiyor satır aralarında
Bazen
Gözlerimi koyacak yer bulamıyorum gecede
Bazen
Ayaklarım dolaşıyor odama düşen ay ışığında 
Yüreğimin gece yarılarında
Hüznümün şiirini yazıyorum.
Bilmiyorum
kaç şehir ötemde saklı olduğunu
Ne çok uzaktın bana
Ne çok yakındın sırlarıma
Bunun için
Uzaklığınla Sevişmek istiyordum.
Basacak yer yok düş ayrımlarımda
Derin uykularım demir alıyor
Sabırdan bir günün gökle deniz arasında
Susuyorum,
Gülümsüyorum
Kanatlarımı kırıp
Rüzgara saklanıyorum.
İhtiyar iskelenin sınırsız sevinçlerinde 
Hayallerini taklit ediyorum.
İçimde iki yol var
İçimde gülen ve ağlayan yüzümün
Mavi odaları var.
Hüzzam şarkılarım var üşümüş
Ve itirazlarım var rüzgar değdikçe ürperen.
Yaşamak için 
Bulutlar arasındaki hüzünleri yağmur sayıyorum.
Yorgun hayallerimi 
Küçücük sevinçlerimle takas ediyorum.
nasıl anlatabilirim 
İçimde düşe kalka büyüyen çocuğun
yırtık defterlerini,
Fotoğraflara sığmayan üşümelerin tenhalığını
Zamana nasıl anlatabilirim.
Biliyorum,  hepimiz yorgunuz
Ve ben
akşam güneşinin tedirgin gülüşünü
Unutmuş olmalıyım.



FAL
Olacaksa olmaz da, olmayacaksa olur,
Kiminin yazısı o, kimininki de budur.
Kimi ardından koşar, yetişir zamanında,
Kiminin önündedir birdenbire yok olur.		
Kimi bir yerdedir der, o gelir oralardan,
Kimi bildiği yerde bildiğini unutur.
Biri oraya gider, o orada bilerek,
Biri hiç anlamadan yoluna çıkar durur.
Kimi aradığını yitirir aradıkça,
Kimi de arayandır, aranan onu bulur.



UZUN BİR ÖYKÜ
Hiç kimsenin kafesine
Koyamayacağı bir kuş..
Kaçmasını öylesine 
Uçmasını böylesıne 
Unutmuş.
Bir insan sesine 
Gelip konmuş.



ULTRA
Bir kelimeye
Bin anlam yüklediğim zaman
Sana sesleneceğim.



İÇİN İÇİN
Toprak kazmak
Başında dikim için
Sonunda ölüm içindir
İnsan kazmak
Başında ekim için 
Sonunda görüm içindir
                 Birim içindir 
                 Varım içindir
                 Bugün içindir
                 Yarın içindir
                 Bütün için
                 Yarım içindir
Belki önce benim için
Ama ondan sonra hep
Hep senin içindir



GÖLGENİZA
Bir zamanlar yaralanmış gölgeniz
Yalnızlığa ısılanmış geliyor..
Şiirlerde şarkılaşmış seslerle
Duyularla durulanmış geliyor.
Her uykumda uyanıyor gölgeniz, 
Gözlerime uzanıyor gölgeniz, 
Karanlıkta ışıklaşmış renklerle
Özlemime boyanıyor gölgeniz.



İşte yine sığmıyorsun hiçbir kitaba
Sen ey uçurumdan çekilen şiir
Hangi sürgünden dönüyorsun kimbilir
Bir elinde üçüncü mevki tren bileti
Bir elinde de kış çiçeği
Sevdiğin bir gençkız için



MUM
Mum yanıyor, zaman yanıyordu..
Bir tarafındakiler gülüyor,
Bir tarafındakiler ağlıyordu.
Biri vardı aralarında.
Düşünüyor, hayata bakıyordu.
Mum yanıyor, zaman yanıyordu
Erzurumun köylerinde.
Akşamın ve sabahın erken olduğu
Ali Baba dağının eteklerinde
Geniş vakitler yaşanıyordu.
Mum yanıyor, zaman yanıyordu
Hasankale ovasında.
Geceye karşıydı karlı Palandökenler.
Bir adam vardı hayallerin ortasında..
Kar kadar beyazdı ümidler.
Bu adam üç bin on beşde
Yunan medeniyetini okuyordu.
Kaldırıp başını kitaplardan
Kervanlaşmış dağlara bakıyordu..
Bakınca akşam oluyordu.
Hasankale ovasında, Kuruderede
Kilometreler santimleşiyor,
Santimler asırlaşıyordu..
Güneşe ve geceye karşıydı karlı Palandökenler.
O adam hayata bakıyordu.
Bir tarafta ağlayanlar, bir tarafta gülenler..
Bir tarafta bunlar için ölenler..
Mum yanıyor, zaman yanıyordu.
Mumun alevi titreyor,
Umudun alevi titremiyordu.



Bir karnaval âlemidir yaşanan...
Gelinlerin pırıl pırıl teli vardır, 
Avunurlar.
Kadınların çeşit çeşit teni vardır, 
Soyunurlar.
Tehlikeli bir oyundur oynanan.
Bir karnaval âlemidir yaşanan...
İnsanların vazgeçilmez huyu vardır, 
Unuturlar.
Yollarında kuyu vardır, 
Kaybolurlar.
Tehlikeli bir oyundur oynanan.



SEVGİ İLE SEVGİYE KARŞI-ETİKA-134
İnsanlar, gelmeleriyle yalnızlıklarını dağıtanları severler. Gitmeleriyle kendilerini yalnız bırakanlara âşık olurlar.



ORANDA
Yüzümde hüzünden gölgeler varsa,
O hüzün yüzündendir olsa olsa.
Bilmiyorum, bu yaşamın çoğu yaşanmamışsa,
Yaşanmadığı okunur, şimdi, daldımsa.
Özledikçe yalnız durup-susup baktımsa,
Sorulacakken nedeni nasıl sormadımsa.
Geldiğini umudumla umudla umdumsa,
Geleceğini görüyor-biliyordum, anlattımsa.
O geçip-gitti ora' sına, ben göremedim, baktıysa.
Derim ki şimdi, bir daha gelse de, sorsa.
Sözümle, yüzümle, gözümle dedim, duysa.
Bense buramda onu bekledim oysa.
Yüzümde hüzünden gölgeler kaldıysa,
İçimde örülen duvardan düşmüştür, çatladıysa.



SUSMANIN İKİNCİ YÜZÜ
Şimdi bütün anmalar bir susmanın içinde..
Şimdi bütün susmalar bir odanın içinde..
Anlatmaya bir sözcük, bir bakış arıyorlar, 
Önce sakladıkları, bir adamın içinde.



GÖREL-ETİKA-208
– İnsan mı paraya bağlı, para mı insana bağlı? 
– Bu, insana bağlı.



SEVGİ İLE SEVGİYE KARŞI-ETİKA-127
Düşümde aşk ile karşılaştım.. İnsanı arayordu.
Uyandım, insan ile karşılaştım.. Aşkı arayordu.



SEVGİ İLE SEVGİYE KARŞI-ETİKA-129
Aşkın sana doga gereğince verildiğini sanma.... Sen hayvan değilsin.
Doganın sana aşk gereğince verildiğini sanma... Sen hayvan değilsin.
Doga ölümde, insan aşkda uludur.



BİR BİLDİĞİ VAR
Kürsüde şimdi konuşan saygın kişi
Çok şeyler biliyor besbelli. 
Tarihsel konusunu adım-adım sürdürüyor,
Getirip bırakıyor aşk’ın kapılarında.
Gidip-geliyor yaşamlarla düşünler arasında:
Günümüzedek olanlar olmayanlar.
Arada bir güldürüyor, dokunaklı, acı..
Bir bildiği var.
Sunuyor geçmişin ürkütücü, övgünç özetini,
Doğrusuna doğru.
Neler neler olmuş, kimler kimler yaşamış,
Kimse ölmeden önce bilmemiş yerini.
Adlar sıralanıyor olaylarla kaynaşmış.
İnsanlığın serüveni tarih sürecinde.
Anıyor bir şairin dizelerini.
Sonra bir başka olay, bir başka adam.
O zaman her şey daha geniş, daha büyük, daha çokmuş.
Parçalar çıkarıyor kocaman romanlardan,
Deyimler, bulgular, şiirlerden dizeler..
Geçmiş zamanların bilincinde
Düşünceler ve davranışlar.
Sonra gerçek bir sonuç:
Her adamın bir olayı yokmuş,
Her olayın bir adamı varmış..
Son anlaşılan, eksik ama korkunç.
Desdemona:
“Ölüyor ağlayınız, ölüyor Desdemona.”
Ardından Helena..
“Sen bu içkiyle her kadında Helena’yı bulursun.”
Kendinden bir şeyler anlat bana
Belki kendinden kurtulursun.
Ama kaçmak ya da kaçmamak için,
Aşka yanaşmamak için..
Ne kadar anımsasan o kadar da unutursun.
Ama,
“Bellek, dökülmekte olan bir duvar resmine benzer...”
Demiş Stendhal..
Bilim’den, kurgu’dan, savaş’dan aşka yer açmak için,
Aşk’dan kaçmamak için,
Stendhal’in de bir bildiği var.

Aşk’a yer açmak.. Tarih’de, insan’da, beyin’de
Kolay bir çaba olmasa gerek.
Aşk’ı bekletiyor olmalı
Hiç yaşlanmayacak gibi öğrenmek.
Ve nelerden sonra
Bilerek bilmeyerek,
Gerçek bir bilgincesine
Aşkın kapıları önünde ölmek.
Bilerek ya da bilmeyerek
Savaşların, yengilerin, yenilgilerin içinde
Bilimlerin içinde ve dışında beklemek
Onca beklemektir..
Aşk’a bir yer açmak..
Belki onun da sırası gelir..
Ya da:
Gelmezse ben gider alırım, hah-hah-hah! 
Öğrenmek, bilmek, unutmamak ve beklemek..
Ve bekleye-bekleye başarılar üretmek..
Sonra dökülür sıvaları, boyaları,
Tarihleri ve adları öğrenilenlerin; 
Sanki kucağını açar, gel diye aşk’a bellek..
Ama o gitti-gider, şairlerin dizelerinde
Hiç ölmeyecekmiş gibi,
Ki ölmeyecek..
Yorgun, bitkin, onlara uzaklardan gülerek..
Bir de bakarlar hiç eskimemiş gibi,
Dizeler başkalarının dillerinde..
Bilerek, bilmeyerek.



Bir gün gelecek
Ölmemiş hiç kimse yaşamayacak
Yaşanmamış hiç kimse
Ölmeyecek



KÜÇÜK EV
Hangi eve 
Başımızı soktuysak..
Yer yerinden oynadı
Aşkımızdan.
Büyük aşklar
Eve sığmaz diye
Bir şair sözü vardır da, 
Ondan.



EVRENSEL BALLAD
Bir öykümüz olsa, duyan öyküsü sansa..
Öykümüz böylece dallanıp-budaklansa..
Bir sevi'den, bir övü'den, o bizim öykümüzden
Giderek buluşan eller evreni sarsa..
Öykümüz de büyür büyüklüğümüzden; 
Herkes sevi'sinde evreni kucaklarsa.



SEVGİ İLE SEVGİYE KARŞI-ETİKA-136
Sevgi’den ad yapılıyor.. Mutlu’dan ad yapılıyor..
Aşk adında ne bir kadın gördüm ne de bir erkek.. Bu korku neden?



DUYGUYA TAŞ
Duyguluysan işin zor,
Yaşamda yeniksindir.
Duyguluya sor,
Ona aşkları da acı verir.
Hep bir karanlığa uyanır, yalnız:
Düşleri gerçekleri, gerçekleri düşleridir.
Aldatsanız, aldansanız,
O hep bir karanlığa uyur gibidir.
Hiç ölüsü yoktur,
Herkes, herşey anısındadır.
Geleceği geçmiş'in gözünden okur; 
Hep bir yangının bacasındadır.
Gülerken bir düğündür, acı-son'lu,
Aldatılara uğurlayan gelinlerini.
Bir çocuk bahçesidir, renk-renk balonlu,
Savaşlara uğurlayan bebeklerini.
Sinmiş her şarkıya, her uyanı'ya, uykuya,
Ölümün yaşayan kardeşidir.
Hep sezer, sezdikçe duyguluya
Yengiler de hüzün gelir.



Köpek gibi, kanlar içinde
Dönüp susabilir misin,
Kavgadan, aşktan, umuddan.
Hayvanların en güc'lüsü insan.
Çünkü korkmasını da bilir,
Kavgadan, aşktan, umuddan.
Sen bilir misin, bilir misin sen
Korkmasını, korkuyu, korktuğunu,
Söyleyebilir misin korkmadan.
Kavgadan, aşktan, umuddan
Dönüp susabilir misin sen..
Sen, hayvanların en güc'lüsü insan!



Sevinci kapıştılar taşımayı bilmeden,
Şimdi bilen yok, nerede oturuyor.
Köyün delisi Hüzün, yalnız kaldı yollarda
Adam-adam, sınıyor, arAyor yoldaşını..
Kıskandıran özlemi, yüzünden okunuyor.
Görünüp siliniyor o gündenberi.
Sevinç bin an gözlerde, dudaklarda.
Yerini sevgilisi Hüzün'e bırakıyor.
Sevinç'se, uzaklarda, hep uzaklarda..
Şöyle bir görünüyor, hemencecik uçuyor.
İşte o günden beri gözlerde, dudaklarda
Hüzün, aramaktadır yitik yavuklusunu.
O günden beri Sevinç yerinde durmaz
Ve kişiliğini ararken uzaklarda
O günden beri kimliksiz hüzün olmaz...



Çocuklukta büyüktüm, oyunlara girmedim..
O bahçelerde kaldı oynanmamış oyunlar.
Ben şimdi anlayorum oyunda çocukları; 
Ne zaman, nerde, baksam,  beni de oynayorlar.



DAĞLAR ÜSTÜNE ÇEŞİTLEME
Aşk o kadar ne ise
Uzaklığın yanında
Uzaklar o kadar aşk oluyor
Adamın canında
Ne demeli ateş, alev, can
Sormalı önce uzaklardan
Kimİ kül olur söner gider
Kimi yanar rüzgârlardan.
Uzaklar denince dağlar aklıma gelir
Dağlar olsa da olmasa da
Dağsız uzak yoktur bana sorarsan
Dağlar arada olmasa da



YALNIZLIĞIN ADI
Derin bir uyku..
Düşümde
Düşündüm ister-istemez
Aklıma takıldı
Yalnızlığın adı.
Tam o sırada
Bir sinek
Beni uyandırdı.
Gerçek bir sinek
Yalnızlığın adı
Düşümde kaldı.



HAN
Hanlar vardı
Biri yutuyor yutuyor
Yuttukça gülüyordu
Sahibini
Öbürü yanıyordu sevinç ile
Bir başkası yıkılıyor
Yerine yenisi yapılıyordu
Oda oda daire daire
Fazla uzatmayalım 
Vesaire
Eşek değiliz.



Deniz nerede pırıl pırıl,
Nerede yolculuklar, yollar..
Orada adımlarım var.
Trenler midir gelen, insanlarıyla..
Gemiler midir giden, dumanlarıyla,
Orada gözlerim var.
Sayısız yeşil rengi yapraklar mi verir..
Tadları, meyvaları, gıdaları
Ağaçlar mi verir, topraklar mı verir..
Orada ağızlarım var.
Renk renk, biçim biçim açan çiçekler mi..
İlkyaz dolu bahçeler mi..
Ses kaynayan geceler mi..
Orada duyularım var
Nerede kuşlar, orada kulaklarım.
Nerede taşlar, topraklar, ellerim orada.
Nerede sevilecek vücud ve kadınlar,
Orada kollarım, dudaklarım var



YUMU
Ortalığa çıkarsam, 
Bütün kentte duyulur, 
Biri alır diyordum.
Açsam ardına kadar
Bir gönül kapısını, 
Biri kalır diyordum.
Bir şey'ler anlatmaya, 
Ya da bir şey sormaya
Biri varır diyordum.
Görürler yazdığımı, 
Dururlar geçerlerken; 
Biri döner diyordum.
Anlatırlar evlerde, 
Dinlerler akşamları; 
Biri sezer diyordum.
Beklem'li günler geçti, 
İçimden kimler geçti; 
Biri bilir diyordum.
Kapılar örtük kaldı, 
Sofralar örtük kaldı, 
Biri gelir diyordum.
Yazı oldu bir kitap, 
O kitaba bir cevap
Biri verir diyordum.



O IŞIK
Ben yoksam, biliyorum, ben sende yokuz..
Sen yoksan, biliyorum, sen bende yokuz..
Ve de gözlerimizde bir o ışık.. ki..
O yoksa, biliyorum, biz bizde yokuz.



Beni bundan böyle
Beklese-beklese
Hüzün bekler, 
Çağırsa-çağırsa
Hüzün.
Neden mi? 
Neden olacak..
O kadar gezilip görüldü ki..
Hep ben bir şeyden,
Bir yer’den
Bir kimse’den uzaktaydım
Ve kendimden.
Ölüm beklemez beni..
Çünkü, ben gene de
Bir şeye,
Bir yer’e
Ya da bir kimseye giderken de
Kendimden uzakta olacağım.
İşte
Bunun adı hüzündür.



Okulda, anladıkça başaracaksın.
Yasamda, başardıkça anlayacaksın.
Gelecek mutlu-mutsuz, inanmasan da; 
Gözlerin yaşardıkça anlayacaksın.



GÖREL-ETİKA-201
Gerçek ile yapmacık’ı ayırdedilmez kılacak kadar birbirine karıştırıp eriten o eşsiz yol: Nezaket.



SEVGİ İLE SEVGİYE KARŞI-ETİKA-170
Bazı insanlar sevdiği için saklar.
Bazı insanlar sevdiği için yer.



KİLİT
Bir renk karanlığa adını çiziyordu.
Bir bakış sana adını çiziyordu.
Binlerce sevi geçiyordu geceden..
Biri durmuş, yalnızlığını çiziyordu.
Bir umud bir yarına adını çiziyordu.
Bir yarın bir olur’a adını çiziyordu.
Binlerce belki geçiyordu geceden..
Bir bekleyiş bir yitişe adını çiziyordu.
Bir adım bir gidişe adını çiziyordu.
Bir gülüş bir ezilişe adını çiziyordu.
Binlerce dudak geçiyordu geceden..
Bir öpüş bir gizlenişe adını çiziyordu.
Binlerce göz geçiyordu geceden
Bir geçiş bir yola adını çiziyordu.
Bir yol bir yalana adını çiziyordu.
Bir yer bir saklanışa adını çiziyordu..
Bir ışık bir kaçışa adını çiziyordu.
Adım bir aldanışa kendini çiziyordu
Bir söz bir yanlışa adını çiziyordu.
Binlerce oluş geçiyordu geceden.
Bir korku bir kırgınlığa adına çiziyordu
Bir saklanış bir olmazlığa adını çiziyordu
Bir umgu bir inanca adını çiziyordu
Binlerce düş geçiyordu geceden
Bir ölüm bir yaşama adını çiziyordu
Bir yaşam bir ölüme adını çiziyordu
Binlerce bir geçiyordu geceden
Bir ad bir ada adını çiziyordu
Bir yaşam bir yaşama adını çiziyordu.
Bir ölüm bir ölüme adını çiziyordu.
Binlerce eş geçiyordu geceden..
Bir gece bir göze adını çiziyordu.
Bir göz bir geceye adını çiziyordu
Bir el bir ele adını çiziyordu
Binlerce iki geçiyordu geceden
Bir sunuş bir duruşa adını çiziyordu.



ÜÇÜN
Bir kelimenin yanına bir kelime gelince, 
Bir sesin yanına bir ses gelince, 
Bir insanın yanına bir insan gelince..
Büyürler, büyürler, büyürler ölümden önce.



DELİSİ
Yoğun karanlığa karşı
Darmadağın saçı-başı
Kımıl-kımıl gözü-kaşı
Vurur ışıldanır çarşı
Ki yoğun yanlış içinde
Çizgileri nokta-nokta
Kesip-kesip alıp-satar
Ayırır kuruyu yaşı
Yatar uyur sokaklarda
Panayır, pazar-yeri'nde
Bir deli, bir çok, kör, şaşı
Bağırmak düşer mi, ya da
Yetişir mi, uyuyorlar, 
Paylaşmışlar sonu başı
Bir adam, başı elinde
Dönüp-durup bakıyorlar
Bir adam, elinde başı.



YAŞAM
Sanırım görmediniz; 
Şimdi şuradan geçti.
Yazık görmediyseniz, 
Böcek gibi güzeldi.



Ne günlermiş, ne günlermiş
Yıldızlar, mehtap, çamlar altında.
Yıldızlar, mehtap, çamlar altında
Ne günlermiş, ne günlermiş
Gelip geçmiş! 
Vapurlar değil, Boğaz'dan geçen: 
Boğaz'dan yalılar geçiyor.
Toplamış sulardan eteklerini,
Odasına çekilen bir saraylı gibi
Yalılar gelmeyen âlemlerine gidiyor
Bırakıp bu sessiz gecelerini.
Çekip almış kuşların kanadlarından rüzgârını
Asırlık rüyalarında yalılar.
Uykuların mahmurluğu saçaklarını sarmış.
Saz sesleri gelmeyor kıyılarından.
Ne geçen yazlardan haber var,
Ne gelecek baharlardan.
Kimbilir kaç deniz geçmiş uykularından...
Başbaşa kalmış iki Hisar
Beklemekte sönük sahilleri.
Artık eski harpleri anlatır taş duvarlar
Kıyılarından geçen balıklara.
O balıklar ki, dedeleri
Şarkılarla beslenmişti geceleri.
Şimdi sulara düşen çürümüş tahtalar
Dalgalarda son oltanın yemleri..
Bir zamanlar şen yaşamış yalılar
Işıklı bir ziyafet sofrasında.
Renklerini deniz almış götürmüş,
Küllerini alev alıp savurmuş.
Deniz kenarında denizsiz kalmışlar.
Ortaklığı ayrılmış kıt'aların.
Anadolu günden güne Rumeliye küsmüş
Bugün biz değiliz bakan yalılara; 
Yalılar boynu eğik bize bakıyor.
Biz değiliz sarkan hatıralara
Göğüs gererek dalgalara.
Yalılar bir hayâl için denize sarkıyor
Yalılar bize bakıyor, denize bakıyor.
Ne günlermiş, ne günlermiş
Yıldızlar, mehtab, çamlar altında.
Yıldızlar, mehtab, çamlar altında
Ne günlermiş, ne günlermiş
Geçip gitmiş.



Eskiden hep giderken olsam derdim,
Bilmediğim oraları özlerdim.
Nedir dönerken, nedir akşam
Bilmezdim, bilmeden gülerdim
Başka, hep başka bir yerde olsam.
O gelir beni bulur derdim.
İçinde neler olup olmadığını düşünmeden,
Evlerin, evlerin arasından geçip giderdim.



YAKI
Özleyince anılarımdan çalmaktayım, 
Düşlerime çalmaktayım anılarımdan..
Onlardan bir yakınan yok da, 
Hırsızlar yakınıyor çaldıklarımdan.



ÇİZİM
Ben ağacın resmini çizdim, 
Hiç kimse için..
Daha ne yapraklarını yapıştırdım,
Ne de adını koydum 
Yemişlerin..
Onu
Bir anlama yakıştırdım.
Adınıza büyüyor belleğimde ağaç,
Başka ağaçlar doğuruyor; 
Büyümeyi bölüşüyorlar gölgelerinde..
Dal-dal, yaprak-yaprak öpüşüyorlar..
Çizmez olaydım, bizi soruyorlar..
Dönüp bizlere bakıyorum:
Dövüşüyorlar.



Ne sordularsa söyledim.
Ellerim değdi dedim,
Gözlerim değdi dedim.
Ne sordularsa söyledim.



Bir ışık düşerse üstüne basma.
Daha yakınlaşır, korkarsın.
Bir leke, silmeye-gör
Leke kalır, sen çıkarsın.
Bir gölge, nereye gider.
Gözlerince gider, bakarsın.
Bakarsın girer gözlerinden.
Leke onun peşinden, bakarsın.
Bir ışık düşerse üstüne basma,
Gözlerine basarsın.



(Evrenin Efendisine)
Dünyanın ağırlığına eklesek,
Yıldızları, ayı, güneşi
Yine de ağır basarsın ey kalbim
Ey kalbimin güneşi....



O AKŞAM
Ceviz kırıyorlar, bakıyorum; 
Kabuğunu kırıyorlar cevizin.
Ceviz çıkıyor..
Sonra oyunlarına dalıyor çocuklar.
Ben de bir ceviz alıyorum
Cevizlerin içinden.
Deniz çıkıyor benim cevizimden, 
Açılıyorum.
Gidiyorum o ceviz kabuğunda, 
Çocukluğumun oyunsuz bahçelerinden.
Bir akşam o çocuk oyununda
Alnıma yazılan o hüzün denizinden.



ÖLÜMÜMDEN BİRAZ SONRA
Ölümümden biraz sonra anladım
Olmayınca oyun.
Gözlerim dışına kapalı, içine açık.
Kalıbım belirsiz bir yerde artık.
Sırtüstü yatıyorum, up - uzun.
Öyle bir dünyadayım ki şimdi,
Ellerim tutabildikleriyle kalmış,
Büyük beynim kıvrım kıvrım, donuk.
Artık ne karanlık var benim için, ne aydınlık,
Ne sıcak, ne soğuk.



YALIN
Uyurken, uyanırken kendine sor ne diye,
Anarken, unuturken, neyin yerine diye.
Kimi gittikçe kalır, ululuk taslamaktan,
Kimi kaldıkça gider, yürür kendine diye.



GÖREL-ETİKA-207
Ele geçtikten sonra elde tutulması kolay şeyler önemsizdir: örneğin para. Çalışmakla çok zor geçer.
Ele geçtikten sonra elde tutulması zor olan şeyler önemlidir. Örneğin ün. Çalışmakla çok kolay geçer.



Uykusuzluk ve pencerede bir kedi
Gece boyu hiç konuşmadan durdu.
Yağmurlar yağdı, dindi,
Pencerede hep kedi,
Ne geceye girdi, ne de uyudu,
Baktı, baktı, baktı,
Belli değildi doğmadığı, doğduğu.
Sanki ona bir zaman
Hadi minderden in dendi,
O da şimdi, yola çıkıp bir duygudan
Pencerenin dışında duran
Bir geceden indi, odaya girdi
Dedi:
Hadi şimdi sen de in uykundan.
Sevdi mi, sevmedi mi, belli etmedi.
Sürdürüp suskunluğunu
Bekledi.
Şimdi eski uykusuzluğunu
Yeni huysuzluğu besledi.
Aaaa..
Kedi bu uykunun içindeydi.
Ankara yolundaydı bir gece,
Bir gün Marmaris yolundaydı kedi.
Bütün uyku kapılarının önündeydi.
Mırmırları, tırmalamalarıyla
Bir kadının düşlerindeydi
Ve bütün hırçınlığıyla
Anılarının önündeydi.



DURAK
Kent küçük bir hışımda büyüyor.
Büyüyor, büyüyor uğultusu başımda, 
Otoların, motorların uğultusu.
Tekerlekler dönüyor, dönüyor, dönüyor, 
Işıklar bir yanıyor, bir sönüyor; 
Kırmızı, yeşil, mavi, kırmızı, yeşil.
Başım dönüyor, dönüyor, dönüyor, 
Kırmızı, yeşil, mavi, kırmızı, yeşil.
Onu düşünüyorum; 
Kimseden saklanacak gibi değil.
Bekleyenler var duraklarda, 
Sıraya girmek için
Yitirmek yarışını
Bitirmek için.
Kiminin elinde çanta var, kiminde çiçek; 
Beyaz, sarı, kırmızı, yeşil.
Bir durakta bekliyorum, 
Beni de alıp götürecek, 
Beni de alıp götürecek, 
Bir yere bırakacak
Umut arabasının
Durmasını, 
Beni de almasını.
Üstüm başım toz-toprak, 
Gözüm-gönlüm tüm çiçek, 
Beyaz, sarı, kırmızı, yeşil.
Onu düşünüyorum; 
Kimseden saklanacak gibi değil.



MAL ÜSTÜNE ÇEŞİTLEME
Al paranı sattığımı geri ver.
Ver paranı sattığını geri al. 
*
Aldı öldü, sattı öldü..
Kalktı öldü, yattı öldü.
*
Kimi enini sevdi, kimi boyunu,
Kimi ölünceyedek sıktı suyunu.
*
Biri son sahibiydi, biri ilk..
Bu oyunu hep birlikte seyrettik.
*
Sizin için üçün beşin ne değeri var..
Aldatmada aldanmanın da yeri var.
*
Ömrümün nurusun, canımın yongası..
Şu gördüğümüz yatak-yorgan kavgası.
*
Kimi der, ayağını yorganına göre uzat,
Kimi der, yorganını ayağına göre uzat.
*
Dağdan dağa atlamakta bir keçi,
Çaşyırlarda otlamakta birkaçı.
*
Şunu şunu ayırdım, ne tuttu..
Alıcı satıcıyı, satıcı alıcıyı uyuttu.
*

Öbür çeşitlerimiz depomuzdadır,
Cafcafımız vitrindeki popomuzdadır.
*
Bugün peşin, yarın veresiye,
Bahalı sattık, ucuzluk diye diye.
*
Tasalanma paşam, bir kolayı var; 
Size tavşan, bize aslan payı var.
*
Doymazları mallarıyla aşınırken gördüm,
Taşınmazmalları taşınırken gördüm.
*
Ver paramı sattığını geri al.
Al paranı sattığımı geri ver.



KONUMUZ DÜŞÜNMEK-ETİKA-112
Açlığı yok edecek doktrin mi bulmak isteyorsun? Öyleyse ne politika yapar durursun! 
Dünyadakilerin yarısı açtır. Politika, bölgedeki açları azaltacağını ileri sürüp dünyadakileri çoğaltan gecikmenin adıdır.



SÖZCÜKLERLE-ETİKA-33
Güneşe gözlerini dikip bakarsan gözün bozulur.. Gözlük takıp bakarsan güneş bozulur.



YOĞUN
Evler, ampûller, bardaklar olacağım.
Ben yaşayacağım neysem öyle kalarak.
Sen boyuna yanımda ağlayıp güleceksin..
Demek ben bakacağım.
Biliyorum, ben bu şişeleri bırakacağım..
Kırılmasın, tozlanmasın dediğim.
Biliyorum, hepsini kıracaklar, hepsini, hepinizi.
Bu raflar, bu kitaplar, bu kutular, sildiğim.
Sizler, şu siz, şu sen, şu o, şu kim..
Uyurken, uyanmışken, şu giden, şu gelen.
Unuttuğum, benzettiğim, bildiğim..
İnsanlar; o siz, bu sen, şu ben.
Kıranları da kıracaklar, ezecekler, bugün, yarın.
Tozlarını silmeyecek bir el, bir bez.
Olanca kapısını açık tutanların
Dışına bile hırsız girmez.
Bir fazla almak bir fazla olmak değil.
Kimler var, vermekle tam kalmışlar.
Üsdenlik dışından parlamak değil..
Yerlerden çok kaçmak toplamışlar.
Ne iyi kırık bir şişe olmak,
Yıkık bir ev, çatlak bir bardak.
Gene de bir şişe, bir ev, bir bardak.
Giderken de biraz daha kendi kalarak.
Evler, ampûller, bardaklar olacağım,
Oluşmak için neysem öyle kalarak.
Sen boyuna yanımda değişeceksin,
Boyuna öleceksin, ben bakacağım.



Herkes herkesi seviyor..
Hepsi de başka türlü seviyor.
Herkes herkesi sevmesin,gerek yok.
Adam azaldı, sevgi de elden gidiyor.
'Bana, sen haklısın deyorlar,
Hayır hayır,ben çok haklıyım.*' bilen biliyor.
Bu yarışın dışında kalanlar,
Adamı sevgi, sevgiyi de adam ediyor



SORUMLU
İp der ki ipin ucuna:
İpin ucunu sakın kaçırma..
Uçurtma’dan sorumluyuz.
Uçurtma der ki kuyruğuna
Havaya kuyruk sallama
Çocuklardan sorumluyuz.



Aynada başka güzelsin, 
Yatakta başka; 
Aldırma söz olur diye; 
Tak takıştır, 
Sur sürüştür; 
İnadına gel, 
Piyasa vakti, 
Muhallebiciye.
Söz olurmuş, 
Olsun; 
Dostum değil misin? 
Orhan Veli Kanık



ÇOCUKLARA
Yalan bile söylerken
Prensibim doğruluk
İsterim ki ben
Sen de öyle ol çocuk



KONUMUZ DÜŞÜNMEK-ETİKA-113
Açlık yok olmaz.
Krallıklar buna karşı “Evet efendim, siz doğru söyleyorsunuz, haklısınız! ” dediler.
Yeni rejimler “azaltılabilir” dediler.
Bugün açlık yok olmamış, krallıklar yok olmuştur. Açlık azalmamış rejimler çok olmuştur.



Yaşamak değil,
Beni bu telâş öldürecek.



MASAL DEĞİL
Bastığın yere bakma demiş sanki bir kötü
Baktığın yere basma demiş bir başka kötü
Bilmemek anlamamak olağan bir iş olmuş
Gelmiş ortaya bundan kapkaranlık bir örtü
Bundan öte yıllarda bir kuşak olagelmiş
Işıkdan görünmemiş ne kötü ne de örtü
Çıkmış o ilk adamdan sonra ilk küçük adam
Elinde yanar-döner, yarı-yırtık bir örtü
Işıklar azalırken gözükmüş kuyulardan
Bir sürü, başlarında ve ellerinde örtü
Bastığın yere bakma, baktığın yere basma
Yama yama dikilmiş o parçalanan örtü
Gelmiş “minarelerle kuyular bir” düzeye
Şimdi duyduğun sesler işte bundan ötürü.



Devlet ve Ben
Bir devlete benzetiyorum kendimi.
İşim gücüm bitmeyor.
Bir türlü yerleşemeyorum odamda.
Her istediğim kitabı alamayorum.
Plânlar içinde geçiyor ömrüm,
Başlayıp tamamlayamayorum.
Bir devlete benzetiyorum kendimi.
İçimdeki hükûmetin gidişini anlamayorum.
Yıllar ötesini düşünür düşünmez
Hemen mesud ve zengin oluyorum.
Nedense geçmiş günler unutuluyor.
Tarih kitabı gibi hatıra defterlerimi okuyorum.



GÖREL-ETİKA-210
Kendisinden uzak kalmış olanlar çok bağırır.



AKILDAN, OKULDAN YANA-ETİKA-116
Öğrenci sözlü sınavda:
Hatırlamadığını bilmediği için bilemiyor.
Öğretmen:
Bilmediğini hatırlamadığı için, hatırladığını soruyor.



YAŞAMAK ÖLMEK-ETİKA-58
Gençlik’in yaşlılık çağları vardır. Orada birçok genç ölür.
Yaşlılık’ın da gençlik çağları vardır.. Orada da birçok genç ölür.



Bir gün, bir evde, bir kedi
Vardı.
O gün, bir evde, o kedi
Benden sıcaklığını esirgemedi.
O gün, o evdeki o kedi
Beni bana götürdü getirdi.
Ona şarkılarımı söyledim; 
Uyudu, bakıyordum, benimleydi.
Bir ikilem oldu beklenmedik; 
Geçmiş günlerin yumaklarını didikledi.
Var mıydı, yok, var gibi
Kucağımdaydı kedi.
Gözlerindeydi gözlerim, 
Gözleri gözlerimdeydi.
Ellerimi tırmalıyordu elleri...
Ürperdim, birden içim titredi.
Bir gün, bir evde, bir kedi
Vardı.
O gün, bir evde, o kedi
Beni taa çocukluğumdan aldı.
O gün, o evdeki, o kedi, 
Bak-işte, neler olmuş der gibi, 
Getirdi beni gençliğime bıraktı.
Anı bahçelerinde üşümek sıcaktı.
Babamın öldüğünde aylardan Hazirandı, 
O elli dördündeydi, ben yedi.
Bir ışık söndüğünde yol yandı.
O kedi bunları nasıl da bildi.
Bir gündü, bir evdi, o kedi
Taş attı bütün kuyularıma.
Durup-dururken dikenli uykularıma
Ninniler söyledi.
Bu bir öykü idi; 
Ben mi anlattım, o mu dinledi.
Saklamalı mıydı, ya da söylemeli mi; 
Ne o ev vardı, ne o gün, ne de o kedi.



YAŞAMAK ÖLMEK-ETİKA-57
Ölü yaşayanlar yaşayan ölüleri çekemezler.



AKILDAN, OKULDAN YANA-ETİKA-120
Doğru kurulmuş bir problem: Biri bunu yanlış çözdü. Daha doğrusu çözemedi.
Kuruluşunda bir yanlışlık olan problem: Bir öğrenci bunu, yanlışlığı sezmeden doğru çözdü.
Sınavı problemi çözemeyen kazanır.



ŞARKILAR
Her şarkının götürdüğü yer başka,
Hepsi başka başka sinmiş içime.
Biri, Büyükdereye götürüyor,
Biri on altı yaşımın Kadıköyüne.
Kimse sevgimi bilmez şarkısı
Eskiden ağlatırdı beni; 
Şimdi düşündürüyor.



IN VIVO
Pencerenden bakma denize,
İnanırsın güzel olduğuna maavilerin.
Renklerini kaybedersin
Uzaktan
Bir yatağın vardır senin, 
Seninledir,
Uyuyunca kaybedersin.



GÖREL-ETİKA-185
Sen onlara ne kadar benzersen o kadar kolay yaşarsın.
Onlar sana ne kadar benzerlerse yaşaman o kadar kolaylaşır.



KASA MASA
Ben çok parayım
Dedi
Kasanın biri
Kasanın birine.
Bir masa, aradan
Ben yasayım dedi
Masanın birine
Öbür bir masadan.
Bir iskemle
Çok yaşayın dedi,
Kapının birine, 
Kapı aralığından.
Gerçek bir pencere
İçin için güldü,
Önce dışına, sonra içine,
Umursamadan.



ÇOCUKÇADA BEN VARIM
Ben böyle yazdım sanma
Ben böyle düşündüm
Başından beri
Sözcükler koşuyordu
Düşünmelerimin ardından
Çocuklar, çocuklar gibi
Bayram yerlerinde
Çocuklar oynuyordu
Düşlerimin içindeki
Bayram yerlerinde
Ben onlara
Hiçbir zaman
Kapalı perdeleri göstermedim
Kapalı kapıları göstermedim
Hiçbirini salıncağa bindirmedim
Sallamadım
Atlı karıncalarda döndürmedim
Onlar gelişi gidiş sandırırlar
Vuruşan otoları seviyorlardı onlar
Çünkü hem gidiyorlardı
Gidiyorken güldürüyorlardı
Kafa kafaya vurduruyorlardı
Gülüyorlardı
Bizi kandırdıkları gibi kandırırlar
Onlar
Yarın oynayacakları oyunu
Oyunun başını sonunu
Bizlerden iyi biliyorlardı.



İKİ OLMAYA TÜZÜK
Biri koyu biri açık
Biri büyük biri küçük
Sevgisiz yürüyorlar
Boş bakışları sönük
İki renk iki biçim geçiyor.
Bir değiller gözlerde
Biri denizden biri dağdan
Teraziyi çekiyorlar aşağı
Geliyorlar pazardan
İki anlam geçiyor.
Uykusuz yorgun bitik
Ürkek adımlarıyla dalgın
Kendinden öte - itik
Kendinden - beri yalın
İki özlem geçiyor.
Ağaçlar otlar su taş toprak
Ortada kinleri sevgileri
Ortada aşkları kavgaları ölüleri
Açıkta ama ayıp değil güzellikleri
İki hayvan geçiyor.
Çoğu geç azı erken
İleri büyük yazan çizen
Kimi çağınca kimi çağlarca
Berilerden gelen ötelere giden
İki adam geçiyor.



SEVGİ İLE SEVGİYE KARŞI-ETİKA-141
Merdiven, çıkarken.. Aşk, inerken, kalbi yorar.



TÜKENMEZ DOLMAKALEM DOLDURULUR,
KIRILMAZ CAM TAMİR EDİLİR YÜZYILINDA
İKİYE KIRILMIŞ  BİR  ŞEYİN  BİR  PARÇASI
KONUŞSAYDI
Gülelim, varsın olmasın iten.
Bak alıştık, gülüyoruz,
İnelim merdivenlerden.
Bizi bekleyenler, bizi konuşanlar
Yakınlaştığımızı görsünler
Aralarında.
Biz biliyoruz, ama söylemeyoruz.
Onlar da biliyor.
Ama belli ediyorlar, bildiklerini.
Birincisi böyle sürsün, ikincisi..
Bir daha gelmeyecek, biliyoruz.
Biz biliyoruz olmadığını, ama var demeyoruz.
Onlar da biliyor ikincisini,
Hem olduğunu sanıyorlar,
Ama yok deyemeyorlar ona.
Biz bırakalım bunları,
İnelim merdivenlerden.
Varsın olmasın çeken, aralarında.
Gözlerimizin içine bakalım.
Boyuna unutalım.
Bilinen birşey kalmasın ortada.
Bizi bekleyenler, bizi konuşanlar
Yakınlaştığımızı görsünler
Aralarında.
Bakmayanlar durmasın görenlerin yanında.
Dolaşalım yanyana.
İkiye kırılmamış bir şey gibi,
Aralarında.
Olmadığımızı bilerek anlaşalım olmakta.
Konuşalım, gülelim, yanılalım,
Darılıp barışalım.
Birincisi böyle sürsün dışında.
Yaşayormuş gibi yapalım.



GİBİ
Sözlüklerde aradım, yorgun, yıpranmış sözü; 
Zıtlarla benzerleri koynunda barındıran..
Tüm öbür sözcüklerle eş-anlam’lı: GİBİ’ydi.
Alıştığından kolay-benzetme’lere, gözü
(Komşusuna nur-topu bir oğlan kazandıran) 
Komşusunun karısında delikanlı gibiydi.



SÖZCÜKLERLE-ETİKA-15
İnsanın yininde “ameliyat” yapmak için onu bayıltmak gerekir.. Ruhunda yapmak için ayıltmak.



POETİKA
Yaşadım da yoruldum, bir ağır-işçi gibi, 
Uyudum da uyandım, binlerce kişi gibi.
Bana düşünmek vardı, payıma onu aldım, 
İşledim de işledim bir hüner-işi gibi.
Horlandı, beğenildi; inandım, alınmadım, 
Yolun geleceğini çizdim, geçmişi gibi.
Zor dönemler olmadı-değil, olsundu, oldu, 
Ne koştum ne de durdum kaçak gidişi gibi.
Bu konuyu burada bırakıyorsam birden, 
Olmasın diyedir bir şeyin bitişi gibi.



KURAMSAL ORTAM
Ne zaman ora'sı dense, 
Aklıma bura'sı gelir.
O bunu benimce bilse; 
Yer nasıl oraya gider, 
Orası kiminle gelir.
Boşalır bir zaman yer'den, 
Bir yaşam iki yön verir.
İkiye boşalan yerden
Burası oraya gider, 
Orası buraya gelir.



Geliyor sandığım gidiyor çıktı.
Başlıyor umduğum bitiyor çıktı,
Üstüne-üstüne gittim, ne gidiş
Altına-altına iniyor çıktı.
Uyu büyu,ü dendi, düşüme gittim,
Haydi işe dendi, işime gittim,
Yaşa dendi, yaşıma gittim,
Yendiğim sandığım yeniyor çıktı.
Bozguna benzeyor, saklasam olmaz,
Eskiye yeniden başlasam olmaz,
Yakıştırsam olmaz, yazmasam olmaz,
Maviye boyadım, baktım mor çıktı.
Sapsarı saçlarım vardı, aklaştı,
Anılar üstüste bindi yükleşti,
Bir büyük oyunun sonu yaklaştı,
Tüm yanan ışıklar sönüyor çıktı.
Gözümde bir ışık, çağırıyordu,
Beşikte bir çocuk, bağırıyordu,
Öyle bir düğündü, çan çalıyordu,
Gel çanı sandım git çalıyor çıktı.
Kimler kimler yoktu bizim kervanda,
Birer birer indi hepsi bir handa,
Savurduk sap saman biz bu harmanda,
Bir gidiş yoluydu, dönüyor çıktı.



SÖZ ARAMIZDA
İkimiz de herkes gibiyiz.
Neden kendi bakışlarını bırakıp
Yapmacık gözlerle bakar,
Neden çerçevesini bozarsın dudaklarının.
Allı pullu tavırlara kim kanar.
Söz aramızda,
İkimiz de herkes gibiyiz
Çırıpçıplak olduğumuz zaman.
Yinlerimiz doğru söyleyor,
Elbiselerimiz yalan.



GÖREL-ETİKA-186
Rüzgâr yelkensiz de olsa gene rüzgârdır. Ama rüzgârsız yelken bir bezdir.



KONUMUZ DÜŞÜNMEK-ETİKA-90 
“Bana dokunmayan yılan bin yıl yaşasın..”
Bu yılan doğadaki yılandır, toplumdaki değil. Yanlış anlaşılıyor.



KONUMUZ DÜŞÜNMEK-ETİKA-97
Biri yükseğe çıkmaya görsün. Herkesde bir analık duyguşu belirir.. Çok çıkma, düşersin dercesine bakarlar.
Bunu acınma sanarak inmiş çok kimseler vardır.



ROMAN
Roman bir adamın adıdır.
Bir başka ada bakan,
Duysan-duymasan
Seni anmalıdır.
Roman bir adın yaşamıdır,
Başkalarınca da yaşayan; 
Okusan-okumasan
Sana uzanmalıdır.
Roman bir yaşamın anlamıdır,
Düşünmeden varılmayan; 
Anlasan-anlamasan
Sana bulanmalıdır.
Roman bir anlamın dağıdır,
Yarasız çıkılmayan; 
Korksan-korkmasan
Seni kuşanmalıdır.
Roman bir dilin dumanıdır,
Tüter evren sobasından; 
Üşüsen-ısınsan
Sönmeden yanmalıdır.



UMUD-ETİKA-74
En umudsuz pilot bile ileriye bakar.. Umuda bakmaz.



Şimdi ben neden mi güler? 
Şimdi ben bir başka bana,
Bir başka şimdi'den baktığımdandır.
Şimdi bu müzik neye çalmakta,
Ne var ona böylesine dalmakta? 
Uçurumlarla dağlar birbirinden çıkmadır.
Selam verdim, görmedin, ne zaman, şimdi.
O şimdi benimdi, bu senin şimdi.
Şimdilerin kimi güldürür, kimi ağlatır.
Renklerin, seslerin, sözlerin anlamı, ağırlığı,
Kendileriyle ve öbürleriyle duyarlığı, uyarlığı
Bir de uymazlığı, duymazlığı, sağırlığı vardır.
'Bir şulesi var ki şem-i cân’ın
Fânusuna sığmaz âsumânın'
Çok şimdiler Şeyh Galib'in malıdır.
Şimdi buradaydı, nerede, oradaydı, görmedin mi? 
Ben ora, sen bura, sen ora, ben bura dendikçe,
Şimdi bir şey olsadır, hem bir şey olmasadır.
'Ne meyle ne nay-ü neyle şimdi,
Gönül eğlenmeyor bir şeyle şimdi'
Şimdisinden Fuzuli uzanmış olmalıdır.
Bir şimdiden bir şimdiye köprü kurarlar
Da balıklar üstünde Yunus deyu geçerler.
Benim çocukluğumdaki yunuslar yuvarlaktır.
'Deryada deryalıklar, suda oynar balıklar,
Ne bu sevdâ olaydı, ne de bu ayrılıklar'
Çocukluklar çocuklardan azdır.
Ne olacak şimdi, ne olmuşdu, komşuda yangın çıkmışdı,
Sönmüştü, külleri uçuşmuşdu, basıma yağmışdı.
Bu çizgiler, bu aklar, o anı yangınından kalmadır,
Ne olduysa için-için ve neler de olmadıysa,
Hiçbir zaman demedimdi bir hiç için.
O konak asıl şimdi yanmaktadır.



114
Açlık insanı öldüren, partileri yaşatan bir olaydır.



AKILDAN, OKULDAN YANA-ETİKA-122
Okula ilk başladığımız yıllardan şunları hatırlayorum. Öğretmenlerimizden biri:
– Tanrı o kadar büyük, o kadar büyüktür ki, insan göremez.. demişdi.
Başka bir öğretmen de:
– Mikrop o kadar küçük, o kadar küçüktür ki, insan göremez.. demişdi.
Başka öğretmenlerimiz de, iyilik, doğruluk, kahramanlık, yüreklilik, vatan, nüfus... gibi göz ile görülmeyen, el ile tutulmayan kavramlar üzerinde düşünmeye zorlamışlardı.
Sonra, bizlere, görebileceğimiz, tutabileceğimiz, taş, demir, tahta, yaprak, toprak gibi şeyleri gösterip öğrettiler.
Şimdi bakınıyorum da.. Görüp öğrendiklerimizden çok görmediklerimiz bizleri bugün de tartışmalara sürükleyor.
Görülmeyenleri öğretmeye çalışırlarken bizleri görülenlerle mi oyaladılar yoksa! 
Yoksa görülenleri öğretmek isterlerken görülmeyeceklerle mi oyaladılar bizi?



BİR
Çalınıyor mu? Bal gibi çalınıyor
Kaymak bitti artık dibi çalınıyor
Pek kalmadı görünürlerde mal
Mallar tükendi sahibi çalınıyor.



SÖZCÜKLERLE-ETİKA-29
Her korkan kaçmaz. Ama her kaçan, korkaktır.



AKILDAN, OKULDAN YANA-ETİKA-115
Her zaman bilenler her şeyi bilmez.
Her şeyi bildiğini söyleyenler başka bir şey bilmez.
Akıllarını işletmemiş olanlar çok şey bilmez.
Çok işletmiş olanlar da her zaman bilmez.



KONUMUZ DÜŞÜNMEK-ETİKA-101
Kişi ödevini yapmadıkça suçu devlette arar.. Birkaç şey bulmakta gecikmez.
Devlet ödevini yapmadıkça suçu halkda arar.. Birkaç kişi bulmakta gecikmez.



GÖREL-ETİKA-196
Şu kayaya bir tekme atsana.. Ayağın acıdı değil mi? Seni olduğu gibi karşıtladı, çünkü o kaya.
Şu adama bir tekme atsana.. Ayağı acıdı.. Ama sana karşılık vermedi, neden? 
Çünkü adam değil de ondan.



SÖZCÜKLERLE-ETİKA-43
Köprü insanın ahlâkını sarsan buluşlardan biridir. Karşı kıyılara onun kolaycana geçmesini sağlar..
Sağlar ama, ayağına kadar gittikten sonra.



YOL'UN
Biri olsa burada, yanımda ya karşımda; 
İstediği bir yerde o birden inse bile, 
Ben onu götürürüm duyularla aklımda, 
İnince benim yüzüm onda silinse bile.



İŞTE
Bir gözüm doygundur, yalan bakar.
Bir gözüm çocuktur, bilmez.
Bir gözüm dinleniktir, utanır.
Bir gözüm sevinmeyi bilmek için sevinmez.
Bir gözüm gördüğünce caygındır.
O bir gözüm altı olur, eksilmez.



SEVGİ İLE SEVGİYE KARŞI-ETİKA-126
Bugüne gelinceyedek hiç sevmedinse kendi üzerinde bir kez yanılmışsın demektir.. Eğer bir kez sevdinse iki.



KONUMUZ DÜŞÜNMEK-ETİKA-98
Şu hayvan o kadar vahşî ki.. Onun üstesinden ancak insan gelebilir.



Ne zaman bir yakını ölse birinin,
Onu ilk-olum sanır kalır o.
Ne zaman bir sevdiği ölse birinin,
Onu en-ölüm alır kalır o.
Ne zaman bir saydığı ölse birinin,
Onu hep-ölüm bulur kalır o.
Ne zaman bir-bildiği ölse birinin,
Onu son ölüm sayar kalır o.
Ne zaman bir umduğu ölse birinin,
Onu yok-ölüm duyar kalır o.
Ne zaman bir her şeyi ölse birinin,
Kendini ölümlere yaşar kalır o.
Ne zaman bir kendisi ölse birinin,
Ölümlerde kendini yaşar kalır o.



ŞEY
Bir gün sözlüğü açtım, ŞEY nedir diye baktım; 
Gördüm filozoflarla düşüp-kalkan bir kadın.
Ardından dediler ki sonra okuduklarım:
Bugün duruşması var ağır-ceza’da onun; 
- O, kimseye yaar-olmaz, ama inanma sakın -
Sığınmış, yatağında uyuyorken, dostunun
Ortağıyla, bir-olup, dostunu vuran kadın.



OLAYLAR VE ŞEYLER-ETİKA-48
Evlenmeyi önemsiz bir olay sayanlar çok önemli sayanlar kadar yanılırlar.
Çünkü yanılmayı önemli sayanlar da önemsiz sayanlar gibi yanılırlar.



KONUMUZ DÜŞÜNMEK-ETİKA-105
Ölüm cezalarının kalmasını isteyenler, düşmanlarının ve kaatillerinin korunup kurtulmamasını isteyenlerdir.
Kalkmasını isteyenler, kendilerinin ve dostlarının korunup kurtulmasını isteyenlerdir.
Birincilerde, başlarına gelebilecek öldürülmek korkusu, ikincilerde başlarına gelebilecek öldürmek korkusu ağır basar.
Buna az ilgi duyanlar: Benim gibi, öldürülmekle öldürmek arasında eşitlikle yaşayanlardır.



O gece ben olmayacağım.
Utancımdan bakamadığım aynalarda
Güldüğünüzü görecek
Anlayacaksınız.
Her gece birinin olmadığı gecedir.
Gecelerinizi karıştıracak gitgide
Olmayanlarınızın çoğalması.
Benim olmadığımı duyduğunuz bir gece
Korkacaksınız.
Şimdiden düşünüyorum son kalanımızı
Son gidenimizin bu gecesinde.
Ama bir gece olacak, ortalarda bir gece..
İçinde siz de olmayacaksınız,
Ayrıca.



KONUMUZ DÜŞÜNMEK-ETİKA-94
“Düşkuran”ın adresini istediler benden:
Tarih Caddesi, Kahramanlık Yılları Mahallesi, Teknik Gelişim Sokağı, Konfor Apartımanı, İyi İşler Katı, Güvenç Dairesi.



OLAYLAR VE ŞEYLER-ETİKA-47
Bir insan bir insanı bir şey görür, bu hayattır. 
Bir insan bir insanı birçok şey görür, bu sevgidir. 
Bir insan bir insanı her şey görür, bu aşktır.
Bir insan bir insanı hiçbir şey görür, bu doğu’dur. 
Bir insan bir insanı görmez, bu ölümdür.



NASIL
Havalarda yakalar da tilcikleri ben, 
Atarım gene havalara, havalara atarım, 
Ve tutarım da onları tam düşerlerken, 
Nasıl atarım, nasıl tutarım anlamam, 
Anlamlarına basıp kendimi de atarım, 
Seni düşünüyorumsa kendimi tutamam..
Nasıl uçmam, nasıl düşmem anlamam.



HIZ KONUSU
Hız
Gökçekimli
Ölüme en yakın
Tutkusudur
İnsanın.
Ölümse
Onun
Hep unuttuğu
Yaşam korkusunun
Son uykusudur.
İnsanın.
Ölümse
Onun
Hep unuttuğu
Yaşam korkusunun
Son uykusudur.



SEÇİM
Çok bilen çok yanılır
Az bilen daha çok
Hiç bilmeyen
Yanıldığını bile bilmeyecek
Bu kadar mutlu kişiyi
Kim seçmeyecek?



bir gün
masum duyguların ırmağında
bahar  kokacak tenin
bir düşünüp bin susacak yüreğin
ölüm açılınca kucağına
melek yüreğin 
berrak yansımasında
yıkanacak günahların
nefesin arınınca sularda
yükselen her adımında
suskun damlalarla 
______ağlayacaksın....
,,./,,,/,,,,



KAPISIZ
Şu oda yok mu, şu oda; 
Üç kişiyi öldürdü, biliyorum.
Gözlerimle gördüm öldüklerini.
Odanın suçlu olduğuna yemin ediyorum.
Şu dolap, tutmuş güneşli yeri,
Başdan - başa yaldız.
Yüz yıl indirdi kaldırdı perdeleri
İki ana, bir kız.
Bir komodin vardı,
Önceleri allık - pudra oyalardı.
Bir de anası, kesme aynalı,
Cadı gibi yutardı.
Şu konsol, mermeri çatlak,
Bir zamanlar ne yaman şeydi.
Ha bugün ha yarın bir şeyler anlatacak,
Bir kadına işkenceydi.



SÖZÜ
İnanmadığım oran'da, 
Sen varsın diye, 
Olacağım, orada.



Dörtnala haberci ilkyazdan
Aşağıdan inceden beyazdan
Dumanı tüten sıcak tohum
Dolan kara toprağı dolan
Ulaş yeryüzüne ak tohum 
Hay gücüne kurban olduğum
Dağ taş dinlemezim hey aman
Göster o gül yüzünü göster
Önce yeşil yeşil bak tohum
Sonra sarı sarı gülüver
Donansın donansın daneler
Kız oğlan kız, alaca kına
Tarlalar sebil tek bedava
Ver güzelim ver yiğitim ver
Pir aşkına fakir aşkına
Anladım farkı neden sonra
Tohumdan başka şeymiş bitki
Bu küçük deli fişekteki
Ne ki? Ağaç mı allı pullu
Yoksa ayrık mı, başak mı ki? 
Kim bilecek.... kapalı kutu
Ama bulut, yağmur bulutu
Gelir kararır nerdeyse
Tohum altta nefes nefese
Kulağı gök gürültüsünde.



GÖREL-ETİKA-194
“Herkes evinin önünü süpürsün, kent temiz olacaktır.”
– Tozsuz sokaklı ülkeler için ne güzel öğüt.. Demek dinlemişler ve süpürmüşler.
– Hayır, o hiç önemli değil:
Sözü anlamışlar.



SESİN RENGİ
Ne zaman nereye gitmedimse, 
Hiç kimseyi de incitmedimse, 
Konular birikti kendiliğinden; 
Ben ne kadar biriktirmedimse.



CAĞALOĞLU YOKUŞU
Dün gece yokuşu çıkıyordum,
Günlerden yetmişsekizdi..
Yaymacı
Eski kitaplarını bekliyordu
Kaldırımda
Eskiden olduğu gibi,
Alsınlar okusunlar diye
Başkaları da.
Bazı yerler değişmiş,
Bazı yerler eskiden olduğu gibi
Hiç değişmemiş..
İnenlerle çıkanlar; 
Yaşlısı, genci
Basımevi, kitabevi..
Gelenlerle, kalanlar..
Aynı umular, aynı bekleyiş..
Adlarda, yapılarda okunuyor
Olmuşlarla olanlar..
Yalnız bir şey değişmemiş; 
İniş-çıkış, geliş gidiş.
Bu yalnız benim için değil..
Nasılsa benden önce; 
Yüz, seksen, elli..
Benden sonra da olacak,
Besbelli.
Benim de demek istediğim:
Dün gene yokuşu çıkıyordum
Günlerden yetmişsekizdi..
Onu-buna kimilerini sordum,
Çok azı bildi.
İşte geçerken dün o yokuşdan,
Günlerden yetmişsekizdi,
Saat yetmişsekizdi..
Otuzsekiz saat önce oradan
Şarkılarıyla, şiirleriyle
Bir şarışın geçmişdi..
Onu soruyordu şimdi
Bir sakallıdan..
Ne bilsindi.



KONUMUZ DÜŞÜNMEK-ETİKA-84
Büyük işlerin içinde namus aramak yanlıştır.. Namusun içinde büyük işler aramak kadar.



SÖZCÜKLERLE-ETİKA-21
Tam önüne bakan başını vurur.. Tam havaya bakan ayağını.



ÖNCE
Ağaçlar çizerdim, yeşillenirdi; 
Çizdiğim ağaçlara çizdiğim kuşlar gelirdi.
Ormanlar düşünürdüm, uyurdum, 
Düşündüğüm ormanlarda kaybolurdum.
Anı kuyularından çekmek bir yudum acı su, 
Bir yudum acı su, çekmek anı kuyularından, soğuk su.
Bilmedim bu, ya bir korkunun duygusu, 
Bilmedim bu, ya da bir duygunun korkusu.
Kent dayanıyor bahçenin duvarlarına, 
Yeni bahçeler çiz, gözlerinin kuşlarına.
Hazır kent dayanmışken bahçene
Kuşlarını gözüne sal, götür ağaçlarına.



SEVGİ İLE SEVGİYE KARŞI-ETİKA-139
– Aşk’ın öncesi yoktur. Ötesi mi? O hiç yoktur.



TAŞINMAK
Taşınmak kadar
Hüzünlü bir kırık yoktur
Bir kopma bir yaralanma
Gizlenmiş bir hıçkırık yoktur
Şarkıları vardır ya büyük olayların
Taşınmanın da bir şarkısı olmalı dedik
Şimdi onu okuyalım
Şarkısını taşınanların
Çocuklar dikkat edin
Bir şey unutulmasın
Mangalın kapağı
Tuz kutusu
Teyzemin başörtüsü
Ihlamur torbası
Sürahinin örtüsü
Kırılmasın dikkat edin
Safran kavanozu
Çocuklar dikkat edin
(Şangır şungur) 
Ah kırılmasın
Kırılmasındı
Anneannemin lambası
(Kamyon sesi gelir) 
Her şey tamam mı
Her şey tamam
Anne her şey tamam
Tastamam
Ama babamın
Şu pencerede kalan
Bakışlarını
Alamadım bir türlü
Çakılmış köşesine
Alınmıyor alınmıyor
Babamın bakışları
Kırılmıyor da
Yerlere de düşmüyor
Orada
Duruyor hava gibi
Taşınmıyor anne
Babamın bakışları
Taşınmıyor
Desinler boşuboşuna
Güle güle



SESİNİZ
Siz gittiniz, gittiniz, gittiniz, 
Ben kaldım, kaldım, kaldım, 
Sesiniz kaldı, onda kaldım, 
Yöneldim yüzünüze baktım, 
Yöneldim gözlerinize baktım, 
Orada yansıyan bana baktım.
Yalnızlığımı nasıl anlayacaktım.



İKİ
Çalınmasına-anladık-çalınıyor
Çoğunluk alıştık buna artık, kanıksadık çalınıyor
Çalmayın ayıptır, bırakın yahu yeter diyoruz
Şaşılacak şey, buna ilkin çalanlar alınıyor



Uyku adı altında beni yoklamaz ölüm,
Neleri yaşadımsa uyanıklıkta gördüm.
Uyurken geçenlerin sormadım adlarını,
Kaçı kaça böldümse yaşanırlıkta böldüm..
Uyku adı altında beni yoklarsa ölüm.
Ki ben tüm uykuları hep uyanıkken gördüm..
Neden mi ben kendimin sorardım adlarını? 
Anlasınlar diyedir, ben nasıl, nerde öldüm.



Bir ışık vardı/
Ben ona bakıyordum.
O ışık sallanıyor sanıyordum.
Oysa hemen anladım,
Ki ben kımıldanıyordum.



MÜZİK İÇİN ÖVGÜ
                                                     ''Bir insan topluluğunun nasıl yönetildiğini
                                                      anlamak isterseniz onun müziğine bakın.''
                                                                                                 KONFÜÇYUS
Yeni sözler demeye geldim yeni seslerle, 
Bağırmalarla değil, canımdan nefeslerle..
Sana kalacak ne var dersen, anlamı derim; 
Susmalarında bile bulur seni seslerle.



ÖYLESİNE BİR MASAL Kİ
Benim bahçem yoksuldu; 
İki dala bir yaprak düşerdi ağaçlarımdan.
Kuşlarım ödünç alırdı kanatlarını
İşlerinden yorgun dönen arkadaşlarından.
Zeytin, peynir, reçel, bal
Konserleri verilirdi her gece
Sofralardaki yapayalnız ekmeklere
Ve yokluklar yarına bırakılırdı böylece..
Soğuk sular akardı çeşmelerden,
Doktorlar saklambaç oynardı hastalarla.
Her akşamki sazlı-sözlü eğlencelerden
Çocuklar hasta olurdu pastalarla.
Aylı-yıldızlı-mehtaplı gecelerdi tüm
Sokaklar, evler ışıl-ışıl parlardı.
Çözümlemesi zor bilmecelerdi, kördüğüm; 
Ve bakar bakmaz çözüm bulan adamlar vardı.
Öyle okullarımız vardı ki orada
Öğretmenler Hoca’larının öğrencisi değil.
Ner’deyse kulu-kölesiydi, kıran-kırana.
Derslere bile girilirdi arada.
Nasıl anlatsam, bizim ora’lar
Öyle sıradan bir semt, bakımsız bir mahalle değil,
Sanki Cennet’ten bir köşe,
Bağımsız bir masal ülkesiydi.
Ah! Sizler görmediniz çocuklar, çünkü
- Dilerim görmeyiniz - o günler geride kaldı.
Dinlemediniz böylesine bir öykü.
Şairine gülmeyiniz, bir masaldı.



BURUŞUK
Hep yenilenir allıklar,
Sanılar doğurgandır..
Sonra:
Renklerin altındaki buruşuk.
Saç, güzel bir buluş,
Gözleri oyalasın diyedir..
Neden:
Kıvrımları tel-tel buruşuk? 
Ah, o öpülesi ellerin; 
An’ları var saldırgan, kaçamak..
Şimdi:
Ölesiye buruşuk
Sevip de saklar mısın? 
Ben ütülü bir kuşağım..
Artık:
Sen sarındıkça buruşuk.
Durgun suyun yüzüsün,
Ben içinde bir balık..
Niçin:
Uyanınca sen buruşuk? 
Yuvarlaklar üstünesin,
Çeliğin de mayası var..
Ama:
Yoğurdukça buruşuk.
Hiç düşündün mü taş,
Anılarda kırıldıkça yapışır? 
Çünkü:
Hep yeniden buruşuk.



AKILDAN, OKULDAN YANA-ETİKA-123
Okul birinci sınıfda başlar, yaşam birinci sınıfda biter.
Okullarında birinci olanların çoğu yaşama geç bitsin deye mi yaşamda sonuncu kalırlar.



HAYVANLARLA ARAMIZDAKİ-ETİKA-174
Hayvan bir edimden bir edime geçer. Bütün hayvanlar için bu böyledir. İnsan da öyle.. Yalnız o iki edim arasında bir düşün alanından geçer. Yazık ki bütün insanlar için bu böyle değildir.



SUSMA’NIN BİRİNCİ YÜZÜ
Yaşam’a sarışın girişin, nasıl maviydi.
Değil mi, söyle, öyle değil miydi.
Denizde bir yangın ipi koptu, birden.
O ipi kesen, senin bu ellerin miydi.



UMUD-ETİKA-71
Umud; sen gelecek adına geçmiş’in büyümesini hızlandıran düş’sün.



Birisi gelse,
Bana candan bir şey verse,
Ben de alsam; 
Ne iyidir
Onun ve benim için.
Birisi gelse,
Bana bir söz dese,
Ben de anlamasam; 
Ne kötüdür
İkimiz için.
Birisi gelse,
Benden bir şey çalsa,
Ya da saklasa; 
Bu yıkımdır
İkimizden birisi için.



KARMAŞIK DOĞRU
Beni güldüremeyen 
Acıklı değil 
Gülünçtür
Ağlayışların çok çoğu
Düşündürücü değil 
Gülünçtür
Acıklı 
Düşündürür güldürür
Güldürür düşündürür
Solmuş bir gül, örneğin
Sabahları bir düğün
Akşamları ölümdür
Karmaşık, ellerimdeki çiçek
Sabahki akşamki o gerçek
Gülümdür
Bulgularım yere düşünce
Sözcüklerim üşüyünce
Ölüyümdür



YAZARLAR
Benim öykümü uyanınca yazarlar, 
Nerede kalmıştım, or'dan yazarlar.



Kuşlar uçarlar uçarlar 
İnsanlar vardı sanır
Toprak dünyası döner oysa döner de 
Gagalarının önüne getirir yuvalarını onların
Kuyular sularını yükseltir 
Çöllerden sızıp gelen geyik ağızlarına
Her nasip için ayrı ayrı 
Rahmet şekillenir



KONUMUZ DÜŞÜNMEK-ETİKA-96
Özür dilemekle bir yanlışınızı düzeltebildinizse bilin ki o yanlışınız küçük bir şeydir.



KONUMUZ DÜŞÜNMEK-ETİKA-95
İnsanlığa yararı dokunmamış en büyük kurumlar siyasi partilerdir.



AKILDAN, OKULDAN YANA-ETİKA-121
Öğrendiklerimi ikiye ayırıyorum..
Önünde durduğum parçası bilgimdir. Önüme alabildiğim parçası kişiliğim..
Beni bilinmeyenlere hem götüren hem de direndiren gücüm.



Bir susmayı bakışlarda seslendiren,
Hüzünlü yangınsal aşka döndüren nedir.
Beklemeyi özlemlere süsleyen,
Yalnızlığın kara-ışığını söndüren nedir.
Duyanı ısıtan, kulağını kestiren, güneşe baktıran,
Korkusuzluk denizlerinde yüzdüren nedir.
Saraylarda çılgın eden, kentlerde tek bırakan,
Direklere astırıp üzdüren nedir.
Ne varsa yeryüzünde, ne yoksa
Onunla paylaştıran, böldüren nedir.
Her şeyi, ama her şeyi olağan dışında,
Örneğin bir gülü yeşil gördüren nedir.
Gözlere ışıltılı anlamlar bağlayan,
Yaşamı ölüme güldüren nedir.
Kalabalıklar, kalabalıklar içinden
Kişiyi yüceye sürdüren nedir.
Parça-parça büyümüş bir çocukluğu
Olgunluk aşamalarında yaşatırca öldüren nedir...



ÖZDÜŞÜM
Ah ben hep duyguyla akıl
Kapılarını bunca yıl
Zorladım. Bir düş gerçeği
Topladım gerçek düşümde.
Savaştı bu huyla akıl, 
Hep kafamda ve gönlümde.
Baktım, bölüşmüş gerçeği, 
Aklım bir düş-dönüşü'mde.
Duyguyla anlaşmış akıl..
Aşk motoru olmuş düş'ün, 
Ve düş de aklın eşeği.
Vardığım her öpüşüm'de
Aklım ısırdı her şeyi.
Motor çıkmaza dayandı, 
Eşek renklere boyandı.
Baktım, o uslanmaz aklım, 
Elinde duyu çiçeği, 
Bir yorgun, renkli eşeği
Koklayarak okşayandı.



PERDE
I
Perde başkalarıdır
Başkalarına açılır,
Başkalarına kapanır,
Yaşamda ve Oyun’da.
Bir konu hazırlanır
/Her iki tarafında/
Bir konu yaşanır.
Bazısı ıslaklanır
Bazısı alkışlanır.
Bazen ıslaklanan tekrarlanır,
Alkışlanır kaldırılır.
Bazen alkışlanan unutulur,
Islaklanan anılır.
Bazısına çiçek atılır,
Bazısına taş atılır.
Bazısı kapandıkça açtırılır,
Bazısı açılmamak üzere kapanır. 								
Perde başkalarıdır.
Her iki tarafında bir konu.
Perde her iki tarafındadır; 
Ayırır ondan onu.
Perde açılıp kapandığı yerde
Bir sonu bir başa vurgular.
Bir bilinse! bilinmez ki nerde,
Bir başlangıç bir sonu noktalar.
Açılıp kapandıkça
Unutturur oyun olduğunu yaşamın
Oyunun bir yaşam,
Ya oynanıp yaşanan,
Ya da yaşanıp oynandıkça.

II
Perde başkalarıdır.
Sevgilim; 
Beni uyandır
Uykusuz sezgilerimden,
De ki; 
Ben o değilim..
Ben hep yaşadım,
Hiç oynamadım..
Yokum ben, de..
Ben orada hiç olmadım..
Bağır, beni uyandır,
Orada oynayan beni çağır..
De ki; 
Sen hep oynadın,
Hiç yaşamadın..
Oyundu, bitti; 
Kapat perdelerini
Seyircin gitti.
III
Perde başkalarıdır.
En zor üçüncü perde; 
Ayırır ikisinden
Üçüncüyü.
Üçüncü aşk, savaş, ayrılık, aldatı, ölümdür,
Beslenir yaşamın güzellikleriyle-çirkinlikleriyle,
Uyarmak, vurmak için örülür
Dışındakileri içindekileriyle.
Savaş, tutar oyunlarda
Onu yapamayanlarını avundurur.
Aşk, korkunç biter, oyunlarda,
Onda hiç yenen yoktur.
Mutluluk güldürüye girer oyunda,
Çoğu kez mutsuz bir aktör oynar.
Yaşamda aldanan, aldatandır oyunda
Kral oynar, sarhoş oynar, hırsız oynar, kör oynar.
Ardında birilerini, önünde birilerine
Bağlayan bir çağrıdır, perde..
Oyuncularını seyircilerine
Benzer çizgilerinde ayırır. Perde.



ŞARKIM
Hey benim koca kafam.
Tadlar ağzımın içindedir,
Duramaz.
Sesler kulaklarımın derinliğindedir,
Uçamaz.
Kelimeler dilimin ucundadır,
Kalamaz.
Hey benim koca kafam.
Altmış iki santimlik başım..
Saçlar sakallar içinde,
Erkek omuzlar üstündedir.
Bir bedenim var ki,
Merd sevgiler peşindedir.
Aşklar içimde,
İnsanlar yanımdadır.
Hiç biri uzaklaşamaz.
Demir gibiyim onlarla.
Yok etmek isteyen yıkamaz.
Bak yüzüme, bak sözüme,
Dünya kaçtı gözüme; 
Çıkamaz.



Savunmadan kendini,
Başı dik
Dinlemiştir duruşmayı,
Susmacasına.
Kim tutuklasa,
Ne kadar tutuklansa
Hep kaçmayı başarmıştır,
Kurtulmamacasına.
Hep egemen, özgür kalmış,
Tutsak almıştır güzelliği..
Aşkı sürgüne göndermiştir yataklara,
Kamcılarcasına.
Yaşlandıkça anlamlaşan,
Anıları unutulmaktan koruyan
Bir ulu bekçi, göze karsı,
Uyumamacasına.
Bir çiçek, hiç solmayan,
Hiç koparılamayan,
Hiç yalanı olmayan,
Sonsuzcasına.



TAM-TAM
Dördü ikiye bölenler
İki iki elde ederler.
Alırlar ikinin birini,
Öbürünü bırakıp bana
Nerelere giderler.
Üçü üçe bölenler
Üç bir elde ederler.
Üçlerden bir üç’den; 
Alırlar da üçün birini,
Neler düşünürler.
İkiyi ikiye bölenler
İki bir elde ederler.
Hangisidir bir tek,
Öbür bir buna ne der,
Neden belirlemezler.
Biri ikiye bölenler,
Beni sana bölerler,
Seni bana bölerler,
Aşkı sevgiye tam-tam,
Pay-pay bizi bize bölerler.



YAPMA ÇİÇEKLER
Çırılçıplak bir kadın
İniyor güzellik dağlarının
Esmer akşamlarından,
Yalnızlığının ve yalanlarının
Karanlık uykusuzluklarına.
Ellerinde yapma çiçekler
Çiçekler yalana ve ölüme yakın
Kadının sakladıklarının
Günlere gecelere bölünmüş
Üşümüşlüğü
Bakın,
Sizlerle,
Yapma çiçeklerle örtülmüş.
Yapma çiçekler
Kadını kırmayın, rahat bırakın.
Yapma çiçekler
Solan renkleriyle ellerinde kadının
Bunu bilmeyecekler.
Yapma çiçeklerin renkleri soluyor
Kadının ellerinde.
Ah o çılgın renkler
Kadının gözlerinde
Soldukça kadın daha da esmer.



HAYVANLARLA ARAMIZDAKİ-ETİKA-176
Hayvanlar sürüyü sayılarıyla gerçekleştirirler..
İnsanlar sayıyı kendileriyle..



GÖREL-ETİKA-198
– Başarıya erişmiş kişiler neden oluyor? 
– Başarısız kalmış kişilerden oluyor.
– Başarıya erişmiş toplumlar neden oluyor? 
– Başarısız kalmış kişilerden olmayor.



AKILDAN, OKULDAN YANA-ETİKA-118
Okuldan sonra betiklerle ilgisini kesenlerin çokluğuna takıldım. Canım sıkıldı.
Canımın sıkıntısını giderecek bir araç aradım. Buldum: Betik.



Ben atıma bindiğimde, 
Ben pazara indiğimde, 
Alıyorum dediğimde, 
Bütün pazar alınmıştır.
Ben sazımı aldığımda, 
Beste-beste olduğumda, 
Meydan-meydan çaldığımda, 
Bütün sözler söylenmiştir.



Nasıl biriktirdin
Dedi o
Ve çalışarak mı diye ekledim
Ben
O da
Evet dedi
Nasıl kazandın
Ve aklınla mı diye ekledim
Evet dedi
Sende evet çok dedim
Evet dedi
Benim her şeyim var dedi
Bir şeyin yok dedim
Ne o diye sordu utanmadan
Dedim, bende olan



SAPAK
Çok kişi bir başka türlü
Kendine yalan.
Çok kişi bir başka yalan, 
Kendi türünde.
Kiminin kültürü yoksun
Ahlâkdan..
Kimi de ahlâkdan yoksun, 
Kültüründe.



UZUN KOŞU
Sana yeni ulaşan şimdi, eski bir bakışdan gelmedir.
Onun gözü senden öncedir, bir yalnız kalışdan gelmedir.
Senin şimdi duyduğun sıcak yaşamını onaran bu ses, 
Çok ölümlü savaşlar kadar zorlu bir yarışdan gelmedir.



ÖTE
Benden, onlara benzer olmamı beklemeyin, 
Ve onları yineler olmayı beklemeyin.
Herkes yeniliğine varır, kendi kalırsa.
Kimseden bana benzer olmayı beklemeyin.



Bardak boşalır bencileyin dolmayı bilmez
Benzim gibi yaprak sararıp solmayı bilmez
Hiçbir şey canımca feda olmayı bilmez
Canım senin uğrunda feda olmak içindir!



“Et son front, êtait nu,
                                                                                    comme une place vide
                                                                                    entre deux armées”
                                                                                           Jules Supervielle*
Buram-buram ışık saçan,
Alın denizlerinden geçen
Sönük bir gemidir yalnızlık; 
Gözlerde dumanı kalır.
Umutları içtikçe içen,
Yoğunlaştıkça çöken
Ardındaki karanlık,
Bir de limanı kalır.
Sözlerdir anılarda çakan,
Boyuna kıyılara çeken,
Fener, onda da, bir an’lık
İzlerin kalanı kalır.
Gözlerden saldıran, kaçan
Yengiler, yenilgilerdir uçan.
Kimsesiz, çorak, yanık,
Uzanan alanı kalır.



Eskisi kadar özlemiyorum seni,
Ve ağlamıyorum olduk olmadık zamanlarda..
Adının geçtiği cümlelerde, gözlerim dolmuyor..
Yokluğunun takvimini tutmuyorum artık.
Biraz yorgunum..
Biraz kırgın..
Biraz da kirletti sensizlik beni! 
Nasıl iyi olunur henüz öğrenemedim ama
“İyiyimler” yamaladım dilime.
Tedirginim aslında, seni unutuyor olmak,
Hafızamı milyon kez zorlamama rağmen yüzünü hatırlayamamak korkutuyor beni..
Gel diye beklemiyorum artık,
Hatta istemiyorum gelmeni..
Nasıl olduğun konusunda ufacık bir merak yok içimde.
Arasıra geliyorsun aklıma, banane diyorum
Benim derdim yeter bana banane! 
Alıştım mı yokluğuna? 
Vaz mı geçiyorum, varlığından? 
Tedirginim aslında,
Ya başkasını seversem? 
İnan o zaman seni hayatım boyunca affetmem..



ORTA MESELESİ
                                                                Ecoute, Malrouth,
                                                                Nous sommes au milieu de la route	
                                                                Antonin Artaud
Dinle barbut
Yarısındayız yolun
Sen bunu unut
Bilinmesin sağın solun
Ortada kalanlar
Ortada bıraktıklarından kaçanlar
Ortada bırakılanlar
Ortada kaldıranları suçlarlar		
Ortanın da dereceleri (!)  var
Başında ortasında sonundalar
Belirsiz bir yer yoktur var
Ortanın ortası kadar	
Ortanın başında duranlar
Ortanın sonundakilere uzanırlar	
Sonra sıralar sıralar sıralar
Ortanın sağındakiler, solundakiler	
Ortadan kaçma akışında sular
Ortadan akma kaçışında sular
Bakılınca tepelerden ovalara kadar
Kalır karalarla göklerin ortasında havalar	
Bir birikme düzlüğüne kadar
Doğanın ortasında süzülür yataklar
Yaya kaldırımlarından yürüyen vatandaşlar
Ortada Tanrı belası trafik var		
Bir roman ortasında cıvıklar
Bir oyun ortasında alkışlar, kahkahalar
Genç kız odasına çekilir ağlar
Palyaço ortada halkın önünde ağlar		

Pazarlık üç aşağı beş yukarı uzar
Ortasını bulurlarsa alır satarlar
Cehennemi cenneti bir güzel uydurmuşlar
Ortasına da bir durak kondurmuşlar
Kadını ya göklere çıkarmış ya yerlere atmışlar
Sonra cayıp ortasında bulmuşlar
Ne içli fotoğraflar var
Gelinle damadı ortalarına almışlar
Ne zaman kar yağsa fırtınalar
Tuzu kurular ortada Tanrı’yı arar
Solun sağında, sağın solunda beyler paşalar
Ortanın solu alındı, sağını bakalım kim kapar
Şimdilik ortayı boşalttılar
Sağın da solun da ortası var
Anneannem derdi bir zamanlar
Tanrılar ortada kalanları korusunlar
Bir başla bir son A-B noktası var
Aradığını ikiye böl ortası çıkar
Bunları bana yazdıranlar
Yazdıklarımın ortasına baksınlar



SUÇLU KİM
Cıvıl cıvıl
Ötüyordu deyecektim
Küfür küfür
Esiyordu deyecektim
Işıl ışıl
Yanıyordu deyecektim
Püfür püfür
İçiyordu deyecektim
Şıkır şıkır
Oynuyordu deyecektim
Kütür kütür 
Oluyordu deyecektim
Hışır hışır
Soluyordu deyecektim
Patır patır
Düşüyordu deyecektim
Baktım anlamayacak
Hışır hışır durma dedim



YAŞ 5 Anne ve babamın birbirlerine bağırmalarının beni ne kadar korkuttuğunu öğrendim.
YAŞ 7 Meşrubat içerken gülersem içtiğimin burnumdan geleceğini öğrendim.
YAŞ 12 Bir şeyin değerini anlamanın en iyi yolunun bir süre ondan yoksun kalmak olduğunu öğrendim.
YAŞ 13 Annemle babamın elele tutusmalarının ve öpüşmelerinin beni daima mutlu ettiğini öğrendim.
YAŞ 15 Bazan hayvanların kalbimi insanlardan daha fazla ısıttığını öğrendim.
YAŞ 18 İlk gençlik yıllarımın keder, şaşkınlık, ıstırap ve aşktan ibaret olduğunu öğrendim.
YAŞ 24 Aşkın kalbimi kırabileceğini ama buna değer olduğunu öğrendim.
YAŞ 33 Bir arkadaşı kaybetmenin en kestirme yolunun ona ödünç para vermek olduğunu öğrendim.
YAŞ 36 Önemli olanın başkalarının benim için ne düşündükleri değil benim kendi hakkımda ne düşündüğüm olduğunu öğrendim.
YAŞ 38 Eşimin beni hala sevdiğini, tabakta iki elma kaldığında küçüğünü almasından anlayabileceğimi öğrendim.
YAŞ 41 Bir insanın kendine olan güveninin, başarısını büyük oranda belirlediğini öğrendim.
YAŞ 44 Annemin beni görmekten her seferinde sonsuz mutluluk duyduğunu öğrendim..
YAŞ 46 Yalnızca minik bir kart göndererek bile birinin gönlünü aydınlatabileceğimi öğrendim.
YAŞ 49 Herhangi bir işi yaptığımdan daha iyi yapmaya çalıştığımda, o işin yaratıcılığa dönüştüğünü öğrendim.
YAŞ 50 Sevgi, evde üretilmemişse, başka yerde öğrenmenin çok güç olabileceğini öğrendim.
YAŞ 53 İnsanların bana, izin verdiğim biçimde davrandıklarını öğrendim.
YAŞ 55 Küçük kararları aklımla, büyük kararları ise kalbimle almam gerektiğini öğrendim.
YAŞ 64 Mutluluğun parfum gibi olduğunu, kendime bulaştırmadan başkalarına veremeyeceğimi öğrendim.
YAŞ 70 İyi kalpli ve sevecen olmanın, mükemmel olmaktan daha iyi olduğunu öğrendim.
YAŞ 82 Sancılar içinde kıvransam bile başkalarına basağrısı olmamam gerektiğini öğrendim.
YAŞ 90 Kiminle evleneceğin kararının hayatta verilen en önemli karar olduğunu öğrendim.
YAŞ 95 Öğrenmem gereken daha pek çok şeyler olduğunu öğrendim.
“Dün sabaha karşı kendimle konuştum.Ben hep kendime çıkan bir yokuştum.
Yokuşun başında bir düşman vardı.Onu vurmaya gittim kendimle vuruştum”



Biri sana sorarsa; 
Sana beni sorarsa; 
Gitti der misin? 
Gittiğimi söyler misin? 
Gidiyorum ben sana
Benimle gider misin?



Bekle dedi gitti
Ben beklemedim o da gelmedi
Ölüm gibi bir şey oldu



İnci idi
Uçurtmanın adı
İpi kopmuş
Bir
Uçurtma gibi
Bir çocuğu
Nokta
Benim 
Uçurtmam
Bir gün 
Unuttu ipini
Kopardı gitti
Bilmediğim bir yere



Onun güzelliğini herkes görüyorsa o bence az güzeldir
Herkes biliyorsa o bence hiç güzel değildir
Onun güzelliğini yalnız ben görüyorsam bu sevgidir
Yalnız ben biliyorsam bu aşktır
Hiç kimse görmüyorsa bu yalnızlıktır



yaşamak bir an içinde
şair oldum baktım her şey yazılmış
ressam oldum gördüm her yer çizilmiş
seyyah oldum sordum dünya gezilmiş
hiçbir yerde YENİ bulamadım ben
öğrendiklerimin çoğunu dinlediklerimden
bildiklerimin çoğunu düşündüklerimden
unuttuklarımın çoğunu yaşadıklarımdan
yazdıklarımın çoğunu unuttuklarımdan çıkardım
en uzun hep kendime konuştum
başkalarına hep kısa yazmak istedim
ne kendim dinledim ne başkaları
yetersiz iyi niyet kötüsüne yol açar
söylenemiyor çok şey susmadan
çok bilen çok yanılır, az bilen daha çok
unutmayın ki yaşam öldüresiye güzel değildir
yalan ölümden daha çok yitirir yaşamı
saklamak düşürür ağır ağır
insanın düşeceği en alçak ortamı
sözden korkmak, korkup susmaktır
şairler şiirlerinde yaşamaz
ulu yalnızlıklarında düşünür
"yalnız seni sevdim, seni yaşadım"
nasıl bir sevgidir bu, bilmiyorlar ki! 
"dün yine günümüz geçti beraber
ölürsem yazıktır sana kanmadan"
çok şey var, olmakla olmamak arasında
var oldum öyle anlar oldu ki
var olmamak içindim kimi zaman
insan bir sonuç değil bence
sürekli bir yaşamadır
kısaca: sonuç varsa o insandır
benim bahçem yoksuldu
iki dala bir yaprak düşerdi ağaçlarımdan
kuşlarım ödünç alırdı kanatlarını
işlerinden yorgun dönen arkadaşlarından
parçalar çıkarıyor kocaman romanlardan
deyimler, bulgular, şiirlerden dizeler..
doğa yenilenirken yinelenir
gene papatya, gene gül, gene kayısı
toplum yinelenirken yenilenir
yarısı dündedir, yarındadır öbür yarısı
sevmek noktalanmaz
o, noktadır
bilim gitmeli bilenden bilmeyene
varlıklı olmalı bilen
karanlığı delen ışıklar gibi
hep gülmeli öğreten
seninle ölmek varken
onunla yanlış yaşamak
ben her şeyi bileceğimi bilirdim de
seni unutmasını bileceğimi bilmezdim
ahmaklığa alınyazısı demek
alınyazısına bir ahmaklık çizgisi çizmektir
benim gücümdür bunları saran
bende bitmedikçe bende başlamayan
sakladığım sensin
yaklaşmak yarıyı geçtikten sonra başlar
eskisinin dışında yenisinin içinde
gelmesen önemli değil, gelsen önemli olurdu
gelmemen benim büyük yalnızlığımı doldurdu
yitirmek korkusunu göze almak
sevmeye eşit bir davranıştır
bir ev, küçülür, büyür öbür evlerle
oysa içinde ilk akla gelen yaşamaktır
yaşanılır diye düşünürken düşüncelerle
ölünür, beraber sevgilerle
büyümek en güçlü düşmesidir insanın doğadan
kesin konuşmak için bir şeyi az bilmek yeter
denizlerden geçerim, dosttan geçmem
değil onun iyiliğinden, fenalığından geçmem
onun yolundan değil, kendi yolumdan geçerim
dost yok biliyorum ama, aramaktan geçmem
anı yazmak ya da anlatmak
bir savaş sürerken
eski bir savaşı anlatmak gibi bir şeydir
"Bellek, dökülmekte olan bir duvar resmine benzer." (Stendhal)



Dün gece senin küçücük elinle yalnız yattık
Yalnız senin küçücük elinle yalnızlık
Kandilli ilkokulu kadar kalabalık
Zilleri çaldığında düşlerinin
Sınıfların kapıları ardına kadar açık
Gökyüzünün, denizin, toprağın, hayalle, emeğin
Haklı sınıfları
Belki de baskın korkusuyla vefasız, akıntıya atılan
Kitaplar varya onlardan
Öğrenmiş Marx'ı, gümüş balıkları
Ve belki de onun için o kadar, 
O kadar aydınlık ortalık...
Sen ki çiçekleri toplamayan güzelim
Çiçekleri sulayan çocuk
Ve ben ki buruk ve kavruk
Bir ihtiyar adamım artık
Öyle güzeldim ki senle, çiçeklerden çok
Ve anladım, anladım ki bir daha
DÜŞÜNDE BİLE GÖREMEZ İŞLER
DÜŞLERİN GÖRDÜĞÜ İŞLERİ
Can Yücel



Şu anda İstanbul’da olmak isterdim.
Mihrabat Korusunun dar yollarında seninle
Yan yana,yana yana yürümek…
Bir de martıların kanatlarından seyretmek İstanbul’u.
Bir de sen olacaktın yanımda adamım.
Bakarken Çamlıca´dan mehtaba,
Dinleyecektik en güzel aşk şarkılarını.
Ve ben senin gözlerinde kaybolurken,
Seni Seviyorum diye haykıracaktım Marmara´ya
Şimdi yanımdasın belki ama,
Ne Mihrabat Korusunun dar yollarında,
Seninle yan yana,yana yana
Yürüyebildik…
Ne de bakabildik Çamlıca’dan mehtaba
Ne de dinleyebildik en güzel aşk şarkılarını
Sadece kaybolabildim gözlerinde ama
Seni seviyorum diye haykıramadım Marmara’ya...



Ben size ne yaptım
Çağrı mı, armağan mı, ceza mı
Ne vardı böyle karşıma geçecek
Ben ne yazılar ne çizgiler yitirdim hatırlamadım
Ne var ki sizinki onlar gibi gitmeyecek
Artık olan oldu
Gitmeniz gitmeseniz bir
Ben de düş kursam da kurmasam da
Aklıma yüzünüz gelecektir
Ben size ne yaptım,
Ne kötülüğüm dokundu size
İnanın - hoş niçin inanacaksınız-
Sizi şu ana kadar tanımazdım
İnanmak, bilmek yakışmaz size
Karşıma çıkmayacaktınız.
Karşımda bir resim gibi şimdi
Kuramadığım düşlerin çizdiği, siz
Hem gözüme hem düşüme
Çakılıp kaldınız
Renklerinize ve biçimlerinize
Düş dışı gerçeklerin çizdiği siz
Beni benden çıkardınız
Beni benden aldınız
Göz görmeye-görmeye
Bir uzağa bıraktınız
Kendime dönmeye artık çok geç.



Gülmeyi bıraktım
Acıyor,
Gemiler var, yüzüyor ve sonra
Ufukta kayboluyor
Rüzgârlı bir hava
Odanın perdesini savuruyor
Ne tutsam elimde 
Durmuyor, her şey kayıyor
Hoşçakal
Akvaryum, balıklar 
Ayağımı bastığım paspas
Düşlerimi astığım portmanto 
Bir ucu kırık ayna
Az bakınmadım yaşlı gözlerle sana
Hoşçakal
Başucumu bekleyen kitaplar
Her şeyden habersiz
Nasılda gülüyor fotoğraflar
Sevişmeler,
Yasaklar ve alışkanlıklar
Hoşçakalın pembe renkli duvarlar

Uyurken gidiyorum sen
Bir gül koydum başucuna
Hep sevdiğin gibi gonca ve al
Kapıyı sessizce kaparım
Umarım anlarsın beni
Hoşçakal...



Ağlasam sesimi duyar mısınız, 
Mısralarımda; 
Dokunabilir misiniz, 
Göz yaşlarıma, ellerinizle? 
Bilmezdim şarkıların bu kadar güzel, 
Kelimelerinse kifayetsiz olduğunu
Bu derde düşmeden önce.
Bir yer var, biliyorum; 
Her şeyi söylemek mümkün; 
Epeyce yaklaşmışım, duyuyorum; 
Anlatamıyorum.



İstanbul'u dinliyorum, gözlerim kapalı
Önce hafiften bir rüzgar esiyor; 
Yavaş yavaş sallanıyor
Yapraklar ağaçlarda; 
Uzaklarda, çok uzaklarda,
Sucuların hiç durmayan çıngırakları
İstanbul'u dinliyorum, gözlerim kapalı.
İstanbul'u dinliyorum, gözlerim kapalı; 
Kuşlar geçiyor, derken; 
Yükseklerden, sürü sürü, çığlık çığlık.
Ağlar çekiliyor dalyanlarda; 
Bir kadının suya değiyor ayakları; 
İstanbul'u dinliyorum, gözlerim kapalı.
İstanbul'u dinliyorum, gözlerim kapalı; 
Serin serin Kapalıçarşı
Cıvıl cıvıl Mahmutpaşa
Güvercin dolu avlular
Çekiç sesleri geliyor doklardan
Güzelim bahar rüzgarında ter kokuları; 
İstanbul'u dinliyorum, gözlerim kapalı.
İstanbul'u dinliyorum, gözlerim kapalı; 
Başımda eski alemlerin sarhoşluğu
Loş kayıkhaneleriyle bir yalı; 
Dinmiş lodosların uğultusu içinde
İstanbul'u dinliyorum, gözlerim kapalı.
İstanbul'u dinliyorum, gözlerim kapalı; 
Bir yosma geçiyor kaldırımdan; 
Küfürler, şarkılar, türküler, laf atmalar.
Bir şey düşüyor elinden yere; 
Bir gül olmalı; 
İstanbul'u dinliyorum, gözlerim kapalı.
İstanbul'u dinliyorum, gözlerim kapalı; 
Bir kuş çırpınıyor eteklerinde; 
Alnın sıcak mı, değil mi, bilmiyorum; 
Dudakların ıslak mı, değil mi, bilmiyorum; 
Beyaz bir ay doğuyor fıstıkların arkasından
Kalbinin vuruşundan anlıyorum; 
İstanbul'u dinliyorum.



Neler yapmadık su vatan için!
Kimimiz öldük;
Kimimiz nutuk söyledik.



Bedava yaşıyoruz, bedava; 
Hava bedava, bulut bedava; 
Dere tepe bedava; 
Yağmur çamur bedava; 
Otomobillerin dışı,
Sinemaların kapısı,
Camekanlar bedava; 
Peynir ekmek değil ama
Acı su bedava; 
Kelle fiyatına hürriyet,
Esirlik bedava; 
Bedava yaşıyoruz, bedava.



Ne hoş, ey güzel Tanrım, ne hoş
Magillerde sefer etmek! 
Bir sahilden çözülüp gitmek
Düşünceler gibi başıboş.
Açsam rüzgara yelkenimi; 
Dolaşsam ben de deniz
Ve bir sabah vakti, kimsesiz
Bir limanda bulsam kendimi.
Bir limanda, büyük ve beyaza.
Mercan adalarda bir limana.
Beyaz bulutların ardından
Gelse altın ışıklı bir yaz.
Doldursa içimi orada
Baygın kokusu iğdelerin.
Bilmese tadını kederin
Bu her alemden uzak ada.
Konsa rüya dolu köşkümün
Çiçekli dalına serçeler.
Renklerle çözülse geceler,
Nar bahçelerinde geçse gün.
Her gün aheste mavnaların
Görsem açıktan geçişini
Ve her aksam dizilisini
Ufukta mermer adaların.
Ne hoş. ey Tanrım, ne hoş! 
İller, göller, kıtalar asmak.
Ne hoş deniz dolaşmak
Düşünceler gibi başıboş.
Versem kendimi bütün
Bir yelkenli olup engine; 
Kansam bir an güzelliğine
Kuşlar gibi serseri ömrün.



Ey bir muharebe meydanında
Avuçları kanımla dolu, 
Kafası gövdemin altında, 
Bacağı kolumun üstünde, 
Cansız uyuyan insan kardeşim! 
Ne adını biliyorum, 
Ne günahını. 
İhtimal aynı ordunun neferleriyiz, 
İhtimal düşman. 
Belki de tanırsın beni. 
Ben İstanbul' da şarkı söyleyen 
Tayyareyle Hamburg' a düşen, 
Majino' da yaralanan, 
Atina' da açlıktan ölen, 
Singapur' da esir edilenim. 
Alınyazımı kendim yazmadım. 
Bununla beraber biliyorum, 
O yazıyı yazanlar kadar olsun, 
Çiçekli dondurmanın tadını, 
Cazbant sesindeki sevinci, 
Meşhur olmanın azametini. 
Sen de nimetler tanırsın biliyorum; 
Çaydan, simitten, 
Kalınca bir paltodan gayrı. 
Zeytinyağlı enginar, kremalı keklik 
Bir kadeh 
Black And White viski, 
Kıl pranga kızıl çengi bir esvap. 
Yirmi yıllık çalışmanın 
Bir kurşunluk hükmü varmış, 
Hayata 
Harkof bölgesinde atılmakmış nasip; 
Aldırma. 
Biz bir bayrak getirdik buraya kadar; 
Onu da ileriye götürürler; 
Şu dünyada topu topu 
İki milyar kişiyiz, 
Birbirimizi biliriz.



Bekliyorum
Öyle bir havada gel ki, 
vazgeçmek mümkün olmasın!



Birincisi o incecik, o dal gibi kiz,
Simdi galiba bir tüccar karisi.
Ne kadar sismanlamistir kim bilir.
Ama yinede de görmeyi çok isterim,
Kolay mi? ilk gözagrisi.
Ikincisi Münevver Abla, benden büyük
Yazip yazip bahçesine attigim mektuplari
Gülmekten katilirdi, okudukça.
Bense bugünmüs gibi utanirim
O mektuplari hatirladikça.
............................çikar
............................durduk mahallede
..........................................halde
...........................adlarimiz yan yana yazilirdi duvarlara
.......................................yangin yerlerinde.
Dördüncüsü azgin bir kadin,
Açik saçik seyler anlatirdi bana.
Bir gün de önümde soyunuverdi
Yillar geçti aradan, unutamadim,
Kaç defa rüyama girdi.
Besinciyi geçip altinciya geldim
Onun adi da Nurünnisa.
Ah güzelim
Ah esmerim
Ah
Canimin içi Nurünnisa.
Yedincisi Aliye, kibar bir kadin
Ama ben pek varamadim tadina,
Bütün kibar kadinlar gibi,
Küpe fiyatina, kürk fiyatina.
Sekizincisi de o bokun soyu:
Sen elin karisinda namus ara,
Kendinde arandi mi, küplere bin.
Üstelik kendinde de
Yalanin düzenin bini bir para.
Ayten'di dokuzuncunun adi,
Barlarda göbek atar
Is baisnda sunun bunun esiri,
Ama bardan çikti mi,
Kiminle isterse onunla yatar.
Onuncusu akilli çikti
Birakti gitti beni.
Ama haksiz da degildi hani,
Sevismek zenginlerin harciymis
Issizlerin harciymis.
Iki gönül bir olunca
Samanlik seyranmis ama,
Iki çiplak da - olsa olsa -
Bir hamama yakisirmis.
Isine bagli bir kadindi on birinci.
Hos, olmasin da ne yapsin? 
Bir zalimin yaninda gündelikçi; 
Adi Luksandra
Gece odama gelir,
Sabaha kadar kalir.
Konyak içer, sarhos olur,
Sabahi da, isbasi yapardi safakla....
Gelelim sonuncuya.
Ona baglandigim kadar
Hiçbirine baglanmadim.
Sade kadin degil, insan.
Ne kibarlik budalasi,
Ne malda, mülkte gözü var.
Esit olsak, der,
Hür olsak, der.
Insanlari sevmesini de bilir,
Yasamayi sevdigi kadar.



Mahallemizde
Senden başka ağaç olsaydı
Seni bu kadar sevmezdim.
Fakat eğer sen 
Bizimle beraber
Kaydırak oynamasını bilseydin
Seni daha çok severdim.
Güzel ağacım! 
Sen kuruduğun zaman
Biz de inşallah
Başka mahalleye taşınmış oluruz.



Nerde böyle hüzünlenmek o zaman;
İçip içip ağlamak,
Uzaklara dalıp şarkı söylemek;
Hafta sekiz ben eğlentide;
Bugün saz,yarın sinema,
Beğenmedin  Aile Bahçesi;
Onu da beğenmedin,parka;
Sevdiğim dillere destan;
Sevdiğim,
Meyil verdiğin;
Ben dizinin dibinde elpençe divan,
Samanlık seyran.
Nerde,
Nerde,
Nerde böyle hüzünlenmek o zaman!



Bakakalırım giden geminin ardından;
Atamam kendimi denize, dünya güzel;
Serde erkeklik var, ağlayamam.



Neden liman deyince
Hatırıma direkler gelir
Ve acık deniz deyince yelken? 
Mart deyince kedi,
Hak deyince işçi
Ve neden ihtiyar değirmenci
Allahıma inanır düşünmeden? 
Ve rüzgarlı havalarda
Yağmur eğri yağar?



Beni bu güzel havalar mahvetti, 
Böyle havada istifa ettim 
Evkaftaki memuriyetimden. 
Tütüne böyle havada alıştım, 
Böyle havada aşık oldum. 
Eve ekmekle tuz götürmeyi; 
Böyle havalarda unuttum. 
Şiir yazma hastalığım; 
Hep böyle havalarda nüksetti. 
Beni bu güzel havalar mahvetti.



Tüyden hafif olurum böyle sabahlar
Karsı damda bir güneş parçası,
İçimde kuş cıvıltıları, şarkılar;
Bağıra çağıra düşerim yollara;
Döner döner durur basım havalarda.
Sanırım ki günler hep güzel gidecek;
Her sabah böyle bahar;
Ne is güç gelir aklıma, ne yoksulluğum.
Derim ki: 'Sıkıntılar durdursun!'
Sairliğimle yetinir,
Avunurum.



Kargalar, sakın anneme söylemeyin! 
Bugün toplar atılırken evden kaçıp 
Harbiye Nezareti’ne gideceğim. 
Söylemezseniz size macun alırım, 
Simit alırım, horoz şekeri alırım; 
Sizi kayık salıncağına bindiririm kargalar, 
Bütün zıpzıplarımı size veririm. 
Kargalar, ne olur anneme söylemeyin!



Biri bir koca görür rüyasında:
Yüz lira maaşlı kibar bir adam.
Evlenir, sedire taşınırlar.
Mektuplar gelir adreslerine:
$en Yuva Apartmanı, bodrum kati.
Kutu gibi bir dairede otururlar.
Ne çamaşıra gidilir artık, ne cam silmeye; 
Bulaşıksa kendi bulaşıkları.
Çocukları olur, nur topu gibi; 
Elden düşme bir araba satın alınır.
Kızılay Bahçesi’ne gidilir sabahları; 
Kumda oynasın diye küçük Yılmaz,
Kibar çocukları gibi.



Ne atom bombası,
Ne Londra Konferansı; 
Bir elinde cımbız,
Bir Elinde Ayna; 
Umurunda mı dünya!



Uyuşamayız, yollarımız ayrı; 
Sen ciğercinin kedisi, ben sokak kedisi; 
Senin yiyeceğin, kalayli kapta; 
Benimki aslan ağzında; 
Sen aşk rüyası görürsün, ben kemik.
Ama seninki de kolay değil, kardeşim; 
Kolay değil hani, 
Böyle kuyruk sallamak Tanrının günü.



İstanbul'da Boğaziçi'nde, 
Bir fakir Orhan Veli'yim; 
Veli'nin oğluyum, 
Tarifsiz kederler içinde. 
Rumelihisarı'na oturmuşum; 
Oturmuş da bir türkü tutturmuşum; 
'İstanbulun mermer taşları; 
Başıma da konuyor, konuyor aman, martı kuşları; 
Gözlerimden boşanır hicran yaşları; 
Edalı'm, 
Senin yüzünden bu halim.' 
'İstanbulun orta yeri sinama; 
Garipliğim, mahzunluğum duyurmayın anama; 
El konuşur, sevişirmiş; bana ne? 
Sevdalı'm, 
Boynuna vebalim! ' 
İstanbul'da, Boğaziçi'ndeyim; 
Bir fakir Orhan Veli; 
Veli'nin oğlu; 
Tarifsiz kederler içindeyim.



Gel benim canimin içi, gel yanima;
Ipek çoraplar alayim sana;
Taksilere bindireyim,
Çalgilara götüreyim seni.
Gel,
Gel benim altin dislim;
Sürmelim, ondüle saçlim, yosmam;
Mantar topuklum, bopsitilim, gel.



Her sey birdenbire oldu.
Birdenbire vurdu gün isigi yere;
Gökyüzü birdenbire oldu;
Mavi birdenbire.
Her sey birdenbire oldu;
Birdenbire tütmeye basladi duman topraktan;
Filiz birdenbire oldu, tomurcuk birdenbire.
Yemis birdenbire oldu.
Birdenbire,
Birdenbire;
Her sey birdenbire oldu.
Kiz birdenbire, oglan birdenbire;
Yollar, kirlar, kediler, insanlar...
Ask birdenbire oldu,
Sevinç birdenbire.



Annemi ölmüş gördüm rüyamda
Ağlayarak uyanışımı hatırlattı bana,
Bir bayram sabahı
Gökyüzüne kaçırdığım balonuma bakarak
Ağlayışımı...



Bu şehirde yağmur altında dolaşılır
Limandaki mavnalara bakıp
Şarkılar mırıldanılır geceleri.
Bu şehrin sokakları çoktur,
Binlerce insan gelir gider sokaklarında..
Her akşam çayımı getiren
Ve bir Beyaz Rus olmasına rağmen
Hoşuma giden garson kadın bu şehirdedir.
Bu şehirdedir
Valsler, foksrotlar altında
Suman'dan, Bramsdan
Parçalar çaldığı zaman dönüp
Bana bakan ihtiyar piyanist.
Doğduğum köye müşteri taşıyan
Şirket vapurları bu şehirdedir.
Hatıralarım bu şehirdedir.
Sevdiklerim,
Ölmüşlerimin mezarları.
Bu şehirdedir işim gücüm,
Ekmek param.
Fakat bütün bunlara mukabil
Yine budur başka bir şehirdeki
Bir kadın yüzünden
Bıraktığım şehir.
Papirus, 1967



Gün olur, alır başımı giderim,
Denizden yeni çıkmış ağların kokusunda
Şu ada senin, bu ada benim,
Yelkovan kuşlarının peşi sıra.
Dünyalar vardır, düşünemezsiniz;
Çiçekler gürültüyle açar;
Gürültüyle çıkar duman topraktan.
Hele martılar, hele martılar,
Her bir tüyünde ayrı bir telaş!
Gün olur, başıma kadar mavi; 
Gün olur, başıma kadar güneş;
Gün olur, deli gibi...



Her gün bu kadar güzel mi bu deniz?
Böyle mi görünür gökyüzü her zaman?
Her zaman güzel mi bu kadar,
Bu eşya, bu pencere?
Değil,
Vallahi değil;
Bir is var bu isin içinde.



Gün dogmadan,
Deniz daha bembeyazken çıkacaksın yola.
Kürekleri tutmanın şehveti avuçlarında,
İçinde bir iş görmenin saadeti,
Gideceksin;
Gideceksin iri pınarların çalkantısında.
Balıklar çıkacak yoluna karşıcı;
Sevineceksin.
Ağları silkeledikçe
Deniz gelecek eline pul pul.
Ruhları sustuğu vakit martıların,
Kayalıklardaki mezarlarında,
Birden,
Bir kıyamet kopacak ufuklarda.
Deniz kızları mi dersin, kuşlar mi dersin;
Bayramlar seyranlar mi dersin, senlikler cümbüşler mi?
Gelin alayları, teller, duvaklar, donanmalar mi ?
Heeey!
Ne duruyorsun be, at kendini denize;
Geride bekleyenin varmış, aldırma;
Görmüyor musun, her yanda hürriyet;
Yelken ol, kürek ol, dümen ol, balık ol, su ol;
Git gidebildiğin yere.



Benim de mi düşüncelerim olacaktı,
Ben de mi böyle uykusuz kalacaktım,
Sessiz, sedasız mı olacaktım böyle? 
Çok sevdiğim salatayı bile
Aramaz mı olacaktım? 
Ben böyle mi olacaktım?



Kimimiz Ahmet Bey, 
Kimimiz Ahmet Efendi; 
Ya Ahmet Ağayla Ahmet Beyfendi?



Rüzgar tersine esiyor... Niçin? 
Eski günler geri mi gelecek? 
Kımıldıyor kozasında böcek
Bildiği hayata doğmak için.
Neden içimize doldu vehim? 
Ah ümit, ümit yollar boyunca
Düşünmez miydi aksam olunca
Hacer'in kollarında İbrahim
Ve gemisinde Kleopatra? 
Neden yine kaynaştı havalar? 
Saadet mi getiriyor rüzgar
Dolarak erguvan atlaslara? 
Elimize değen kimin eli? 
Kimdir bu muammalarla gelen? 
O mu helezonlara yükselen, 
Saba ellerinin en güzeli? 
Sesler mi çözülüyor derinde, 
Nedir durup dinlediklerimiz, 
Şarki mi söylüyor semiramis
Babil’in asma bahçelerinde? 
Omzundan örtüler kaydı yere.
Kim bu, kim? alnımızdaki yazı: 
Gözlerinde günahının hazzı
Gülüyor saz benizli bakire.



Seni sevmek..Evet haklısın,kötü kızım. Suçluyum seni sevdiğim için Gece gündüz benim olman için ettiğim dualar Bir gecede olsa,rüyama girmen için 
Dilek ağacına bağladığım umutlar Döktüğüm gözyaşları sana olduğu için suçluyum ben...Hep terkedildiğim için İstenmesemde senden kopamadığım. Her türlü sözlere maruz kaldığım Ve sana güvendiğim için suçluyum ben... 
Doğru..zaten sen hep doğruyu söylersin Bir çocuk ne anlar sevmekten? Ne anlarki sevgi uğruna ölmekten Ne anlar yaşam nedir,dünya ne? Herşey tozpembedir onun gözünde 
Hep umut vardır o küçük yüreğinde... Karanlıkta aydınlık hisseder Olmayacak sevdaya olur der.. Ben de çocuğum ve cezalıyım... cezam sevilmemek Tek suçum ise seni be canım seni sevmek....



Ah aydınlıklardan uzaktayım
Kafamda o dağılmayan sükûn.
Ölmedim lâkin, yaşamaktayım
Dinle bak: vurmada nabzı ruhun.
Yarasalar duyurmada bana
Kanatlarının ihtizazını.
Şimdi hep korkular benden yana 
Bekliyor sular, açmış ağzını.
Ah aydınlıklardan uzaktayım
Kafamda dağılmayan sükûn.
Ölmedim lâkin, yaşamaktayım
Dinle bak vurmada nabzı ruhun.
Siyah ufukların arkasında 
Seslerle çiçeklenmede bahar
Ve muhayyilemin havasında
En güzel zamanın renkleri var.
Ölmedim halâr. yaşamaktayım.
Dinle bak: vurmada nabzı ruhun!
Ah aydınlıklardan uzaktayım
Kafamda o dağılmayan sükûn.
Ruhum ölüm rüzgarlarına eş,
Işık yok gecemde, gündüzümde.
Gözlerim görmüyor... lâkin güneş
O her zaman, her zaman yüzümde.



Bir duyma da gurultusunu
Dallarda çıtırdayarak açılan fıstıkların,
Gör bak ne oluyorsun.
Bir duyma da gör su yağan yağmuru;
Çalan cani, konuşan insani.
Bir duyma da kokusunu yosunların,
Istakozun, karidesin,
Denizden esen rüzgarın...



Ne tuhaftır Ali Rıza ile
Ahmedin hikayesi! ..
Birisi köyde oturur, 
Birisi şehirde
Ve her sabah
Şehirdeki köye gider, 
Köydeki şehre.



Akşamüstüne doğru, kış vakti; 
Bir hasta odasının penceresinde; 
Yalnız bende değil yalnızlık hali; 
Deniz de karanlık, gökyüzü de; 
Bir acayip, kuşların hali.
Bakma fakirmişim, kimsesizmişim; 
- Akşamüstüne doğru, kış vakti -
Benim de sevdalar geçti basımdan.
Şöhretmiş, kadınmış, para hırsıymış; 
Zamanla anlıyor insan dünyayı.
Olürüz diye mi üzülüyoruz? 
Ne ettik, ne gördük su fani dünyada
Kötülükten gayri? 
Ölünce kirlerimizden temizlenir,
Ölünce biz de iyi adam oluruz; 
Şöhretmiş, kadınmış, para hırsıymış,
Hepsini unuturuz.



Bilmezler yalnız yasamayanlar,
Nasıl korku verir sessizlik insana;
İnsan nasıl konuşur kendisiyle;
Nasıl koşar aynalara,
Bir cana hasret,
Bilmezler.



Yaşamak alışmaktır
İşportada satılan kadın geceliklerine.
Alışmak manavlara, doçentlik tezlerine
Alışmak yaşamaktır.
Hep bu yeşilleri giy
Bu moru tak saçlarını topla da
Bunu sen de bilirsin
Alışmak yorulmaktır bakıp bakıp kendine.
Yaşamak bir gün uyanmaktır
Bir gün birdenbire yalnız kalmaktır.
Yaşamak alışmalardan sonra
Alıştığı her şeyle savaşmaktır.



Kuşçu amca! 
Bizim kuşumuz da var, 
Ağacımız da.
Sen bize bulut ver sade
Yüz paralık.



I
Ne kadar güzel şey; 
Yolun üstündeki bina
Yıkıldığı zaman
Bilinmeyen bir ufuk görmek.
   II
Kaldırımın kenarına dizilip
Bacası olan silindirin
Yürüyüşünü seyreden
Çocuklara imreniyorum.
   III
Onun sesi
Bir arkadaşıma
Denizden geçen
Motorları hatırlatıyor.
   IV
Kırık taşlara bakıp
Işıklı bir asfalt düşünmek
Acaba yalnız
Şairlere mi mahsus?



Denizin bir gülüşünü arıyor çocuklar ellerinde oltaları
Geçmişin günün geleceğin yükünü üstünde
Pul pul taşıyan balıkları
Denizin bir gülüşünü yakalıyor çocuklar ellerinde oltaları
Karaköy 1960



Açlıktan bahsediyorsun;
Demek ki sen komünistsin.
Demek butun binaları yakan sensin.
İstanbul’dakileri sen,
Ankara'dakileri sen...
Sen ne domuzsun sen|



Uzanıp yatıvermiş, sere serpe; 
Entarisi sıyrılmış hafiften; 
Kolunu kaldırmış, koltuğu görünüyor; 
Bir eliyle de göğsünü tutmuş.
İçinde kötülüğü yok, biliyorum; 
Yok, benim de yok ama...
Olmaz ki! 
Böyle de yatılmaz ki!



Denizden yeni mi çikmisti neydi;
Saçlari, dudaklari
Deniz koktu sabaha kadar;
Yükselip alçalan gögsü deniz gibiydi.
Yoksuldu, biliyorum
-Ama boyna da yoksulluk sözü edilmez ya-
Kulagimin dibinde, yavas yavas,
Ask türküleri söyledi.
Neler görmüs, neler ögrenmisti kim bilir,
Denizle bugaz bugaza geçen hayatinda!
Ag yamamak, ag atmak, ag toplamak,
Olta yapmak, yem çikarmak, kayik temizlemek...
Dikenli baliklari hatirlatmak için 
Elleri ellerime degdi.
O gece gördüm, onun gözlerinde gördüm;
Gün ne güzel dogarmis meger açik denizde!
Onun saçlari ögretti bana dalgayi;
Çalkandim durdum rüyalar içinde.



Hiçbir şeyden çekmedi dünyada 
Nasırdan çektiği kadar 
Hatta çirkin yaratıldığından bile 
O kadar müteessir değildi; 
Kundurası vurmadığı zamanlarda 
Anmazdı ama Allah'ın adını, 
Günahkar da sayılmazdı. 
Yazık oldu Süleyman Efendiye 
II 
Mesele falan değildi öyle, 
To be or not to be kendisi için; 
Bir akşam uyudu; 
Uyanmayıverdi. 
Aldılar, götürdüler. 
Yıkandı, namazı kılındı, gömüldü. 
Duyarlarsa öldüğünü alacaklılar 
Haklarını helal ederler elbet. 
Alacağına gelince... 
Alacağı yoktu zaten rahmetlinin. 
III 
Tüfeğini depoya koydular, 
Esvabını başkasına verdiler. 
Artık ne torbasında ekmek kırıntısı, 
Ne matarasında dudaklarının izi; 
Öyle bir rüzigar ki, 
Kendi gitti, 
İsmi bile kalmadı yadigar. 
Yalnız şu beyit kaldı, 
Kahve ocağında, el yazısıyla: 
'Ölüm Allah'ın emri, 
Ayrılık olmasaydı.'



Bir insan daha var, çok şükür, evde;
Nefes var,
Ayak sesi var;
Çok şükür, çok şükür.



İsim gücüm budur benim,
Gökyüzünü boyarım her sabah,
Hepiniz uykudayken.
Uyanır bakarsınız ki mavi.
Deniz yırtılır kimi zaman,
Bilmezsiniz kim diker; 
Ben dikerim.
Dalga geçerim kimi zaman da,
O da benim vazifem; 
Bir baş düşünürüm başımda,
Bir mide düşünürüm midemde,
Bir ayak düşünürüm ayağımda,
Ne halt edeceğimi bilemem.



Arzulu mudur acaba
Bir tank, rüyasında
Ve ne düşünür tayyare
Yalnız kaldığı zaman? 
Hep bir ağızdan şarkı söylemesini
Sevmez mi acaba gaz maskeleri
Ay ışığında? 
Ve tüfeklerin merhameti yok mudur
Biz insanlar kadar olsun?



Cep delik cepken delik
Yen delik kaftan delik
Don delik mintan delik
Kevgir misin be kardeşlik
Orhan Veli Kanık



Mesut sanmak için kendimi
Ne kağıt isterim,ne kalem
Parmaklarımda sigaram
Dalar giderim mavisinden içeri
Karşımda duran resmin..
Giderim deniz çeker
Deniz çeker,dünya tutar
İçkiye benzer birşey mi var
Birşey mi var ki havada
Deli eder insanı,sarhoş eder?
Bilirim,yalan,hepsi yalan
Taka olduğum,tekne olduğum yalan
Suların kaburgalarımdaki serinliği
İskotada uğuldayan rüzgar
Haftalarca dinmeyen motor sesi
Yalan....
Ama gene de
Gene de güzel günler geçirebilirim
Geçirebilirim bu mavilikte
Suda yüzen karpuz kabuğundan farksız
Ağacın gökyüzüne vuran aksinden
Her sabah erikleri saran buğudan
Buğudan, sisten,ışıktan,kokudan...
Ne kağıt yeter ne kalem
Mesut sanmam için kendimi
Bunların hepsi...hepsi fasafiso
Ne takayım, ne tekneyim
Öyle bir yerde olmalıyım
Öyle bir yerde olmalıyım ki
Ne ışık,ne sis,ne buğu gibi
İnsan gibi....



Kim söylemiş beni
Süheyla'ya vurulmuşum diye?
Kim görmüş, ama kim,
Eleni'yi öptüğümü,
Yüksek kaldırımda, güpe gündüz?
Melahat'i almışım da sonra
Alemdara gitmişim, öyle mi?
Onu sonra anlatırım, fakat
Kimin bacağını sıkmışım tramvayda?
Güya bir de Galataya dadanmışız;
Kafaları çekip çekip
Orada alıyormuşuz soluğu;
Geç bunları, anam babam, geç;
Geç bunları bir kalem;
Bilirim ben yaptığımı.
Ya o, Mualla'yı sandala atıp,
Ruhumda hicranını söyletme hikayesi?



İçkiye benzer bir şey var bu havalarda
Kötü ediyor insanı, kötü
Hele birde hasretlik oldu mu serde
Sevdiğin başka yerde
Sen başka yerde
Dertli ediyor insanı, dertli
İçkiye benzer birşey var bu havalarda
Sarhoş ediyor insanı, sarhoş...



Dağ başındasın;
Derdin günün hasretlik
Akşam olmuş,güneş batmış
İçmeyipte ne halt edeceksin



Çadırımın üstüne yağmur yağıyor
Saros körfezinden rüzgar esiyordu
Ve ben,bir roman kahramanı
Ot yatağın içinde
İkinci dünya harbinde
Başucumda zeytinyağı yakarak
Mevzuumu yaşamaya çalışıyordum
Bir şehirde başlayıp
Kim bilir nerde
Kim bilir ne gün bitecek mevzuumu



Dilimin ucunda bir eski arkadaş adı,
Unutulmuş şekilleri taşıyan bulutlar; 
Bir gökyüzü genişliğiyle ruhuma dolar
Otların içine sırtüstü yatmanı tadı.
Avucumda sıcaklığını duyduğum ekmek; 
Üstümde hatırası kadar güzel sonbahar; 
O bembeyaz, o tertemiz bulutlara dalar
Düşünürüm bir çocuk türküsü söyleyerek.



Düzüldü uçsuz bucaksız alay,
Çıngıraklar çalar kapılarda.
Düzüldü uçsuz bucaksız alay,
Bak, son hasam başladı rüzgarda.
Okundan atılmak üzere yay,
Kuyuların ağzı genişledi.
Okundan ayrılmak üzere yay,
Korku ta kemiğime isledi.
Savruluyor gökyüzünde buğday,
Gölgeler uzaklaşıyor yerde.
Savruluyor gökyüzünde buğday,
Tanrım! tanrım! Bir deva bu derde.
Düzüldü uçsuz bucaksız alay,
Çıngıraklar çalar kapılarda.
Düzüldü uçsuz bucaksız alay,
Bak, son hasam başladı rüzgarda.
Undan bize de pay, bize de pay,
Koşun, buğday dağıtıyor Yusuf.
Undan bize de pay, bize de pay,
Çökmeden sonu gelmeyen küsuf.
Eriyecek tencerede kalay,
Çocuklar ağlaşmasınlar dağda.
Eriyecek tencerede kalay,
Yetişmeyecek Ömer imdada.
Altında ayni eyer, ayni tay;
Arayıcısı herkes bir sesin.
Altında ayni eğer, ayni tay;
seferi ayni köye herkesin.
Artık kuruldu bu kervansaray,
Boşuna düşünür ihtiyarlık.
Artık kuruldu bu kervansaray,
Simdi seslerle dolu mezarlık.



Kimse duymadan ölmeliyim
Ağzımın kenarında
Bir parça kan bulunmalı.
Beni tanımayanlar
''Mutlak birini seviyordu'' demeliler.
Tanıyanlarsa, ''Zavallı, demeli,
Çok sefalet çekti...''
Fakat hakiki sebep
Bunlardan hiçbirisi olmamalı.



Gemiler geçer rüyalarımda,
Allı pullu gemiler, damların üzerinden;
Ben zavallı,
Ben yıllardır denize hasret,
Bakar ağlarım.
Hatırlarım ilk görüşümü dünyayı,
Bir midye kabuğunun aralığından:
Suların yeşili, göklerin mavisi,
Lapinaların en harelisi...
Hala tuzlu akar kanım
İstiridyenin kestiği yerden.
Neydi o deli gibi gidişimiz,
Bembeyaz köpüklerle, açıklara!
Köpükler ki fena kalpli değil,
Köpükler ki dudaklara benzer;
Köpükler ki insanlarla
Zinaları ayıp değil.
Gemiler geçer rüyalarımda,
Allı pullu gemiler, damların üzerinden;
Ben zavallı,
Ben yıllardır denize hasret.



Örtüldü hafızanın örtüsü
Tasalarımın bittiği yerde.
Yükseliyor simdi perde
'Geri gelen saadet' türküsü
Devri tamam oldu pervanenin
Gökten bir beklediğim kalmadı.
Tükendi artık içimde tadı
Yıldızlı küreler düşünmenin.
Ne çıkar karşıma çıksa ecel
Bu boşluk ondan daha mi iyi? 
Başka bir alemden beklediği
Olmayan kula zeval ne güzel! 
Beklememek beter beklemeden; 
Geldi yolunu gözlediğim yar.
Al bu başı sen artık ey rüzgar
Ve sus artık, sus artık ey beden!



Ben ki her akşam yatağımda
Onu düşünüyorum.
Onu sevdiğim müddetçe
Yatağımı da seveceğim...



Su kavga bir bitse dersin,
Acıkmasam dersin,
Yorulmasam dersin;
Cisim gelmese dersin,
Uykum gelmese dersin;
Ölsem desene!



mektepten kaçıyorsun,
kus tutuyorsun,
deniz kenarına gidip
fena çocuklarla konuşuyorsun,
duvarlara fena resimler yapıyorsun
bir şey değil,
beni de bastan çıkaracaksın,
sen ne fena çocuksun.



Handan,hamamdan geçtik
Gün ışığındaki hissemize razıydık
Saadetinden geçtik
Ümidine razıydık
Hiçbirini bulamadık
Kendimize hüzünler icadettik
Avunamadık
Yoksa biz...
Biz bu dünyadan değil miydik?



Kalender'den sandala bindi
Beyaz maşlahlı hanım
Bir elinde şemsiye
Bir eliyle açtı yelpazesini
Cuma günü Göksu'ya gitti
Beyaz maşlahlı hanım



Çatlamak üzre olan tomurcuklar
Güzel günler vadetmededir.
Ve bir kadın, şehir haricinde; 
Otların üstünde, 
Güneşin altında, 
Yüzükoyun uzanmış; 
Göğsünde ve karnında
Baharı hissetmededir.



Eskiler alıyorum
Alıp yıldız yapıyorum
Musiki ruhun gıdasıdır
Musikiye bayılıyorum
Şiir yazıyorum
Şiir yazıp eskiler alıyorum
Eskiler verip Musikiler alıyorum
Bir de rakı şişesinde balık olsam



Dikilir köprü üzerine,
Keyifle seyrederim hepinizi.
Kiminiz kürek çeker, suya suya ;
Kiminiz midye çıkarır dubalardan;
Kiminiz dümen tutar mavnalarda;
Kiminiz cimacıdır halat basında;
Kiminiz kustur, uçar, şairane;
Kiminiz balıktır, pırıl pırıl;
Kiminiz vapur, kiminiz şamandıra;
Kiminiz bulut, havalarda;
Kiminiz çatanadır, kırdığı gibi bacayı,
Şıp diye geçer Köprünün altından;
Kiminiz düdüktür, öter;
Kiminiz dumandır, tüter;
Ama hepiniz, hepiniz...
Hepiniz geçim derdinde.
Bir ben miyim keyif ehli içinizde?
Bakmayın, gün olur, ben de
Bir şiir söylerim belki sizlere dair;
Elime üç beş kuruş geçer;
Karnim doyar benim de.



Güzel kadınları severim, 
İşçi kadınları da severim, 
Güzel işçi kadınları
Daha çok severim.



Bekliyorum; 
Öyle bir havada gel ki, 
vazgeçmek mümkün olmasın!



Garibim;
Ne bir güzel var avutacak gönlümü,
Bu şehirde,
Ne de bir tanıdık cehre;
Bir tren sesi duymaya göreyim,
İki gözüm
İki çeşme.



Sanma ki derdim güneşten ötürü; 
Ne çıkar bahar geldiyse? 
Bademler çiçek açtıysa? 
Ucunda olum yok ya.
Hoş, olsa da korkacak miyim zaten
Güneşle gelecek ölümden? 
Ben ki her nisan bir yaş daha genç,
Her bahar biraz daha aşığım; 
Korkar miyim? 
Ah, dostum, derdim başka...



Bir evin bir köpeği vardı;
Kıvır kıvırdı, adi Cincon'du, oldu.
Bir de kedisi vardı: Maviş,
Kayboldu.
Evin kızı gelin oldu,
Küçük bey sınıfı geçti.
Daha böyle acı, tatlı
Neler oldu bir yıl içinde!
Oldu ya, olanların hepsi boyler.
Hayat böyle zaten!..



Kaybolmak uz re suya düsen bilezik;
Bak, butun kırışıklar silindi sudan.
Son saatimde mi uyandım uykudan,
Neden bos gecen yıllardan içim ezik?
Durdu beni ölüme götüren kervan.
Eski bir şarkı söyleniyor rüzgarda.
Duydum ki sevmeyi bilen dudaklarda
Benim ilahilerim hala okunan.
Sevgilim...... ellerime dokunaraktan.
Beni çağıran bir eda var sesinde.
Bu muydu insanlara son nefesinde
Görüneceğinden bahsedilen şeytan?
Sular çekilmeye başladı köklerde
Isınmaz mi acaba ellerimde kan?
Ah! Ne olur butun güneşler batmadan
Bir türkü daha söyleyeyim bu yerde!



Sevdiğim insanlara
Kızabilirdim,
Eğer sevmek bana
Mahzun durmayı
Öğretmeseydi.



Takmaya çalışırken kuyruğunu
Birlikte yaptığımız şeytan uçurtmasının
Görürdüm çırpınırdı ufacık kalbin.
Hatırımdan bile geçmezdi
Sana duyduklarımı söylemek.
Acaba hala yasıyor musun?



NİSAN
İmkansız şey
Şiir yazmak, 
Aşıksan eğer; 
Ve yazmamak, 
Aylardan Nisansa.
   ARZULAR VE HATIRALAR
Arzular başka şey, 
Hatıralar başka.
Güneşi görmeyen şehirde, 
Söyle, nasıl yaşanır? 
   BÖCEKLER
Düşünme, 
Arzu et sade! 
Bak, böcekler de öyle yapıyor.
   DAVET
Bekliyorum
Öyle bir havada gel ki, 
Vazgeçmek mümkün olmasın.



Kuşlar geçer bulutun üstünden
Yağmur yağar bulutun üstüne
Kuşlar geçer trenin üstünden
Yağmur yağar trenin üstüne
Kuşlar geçer gecenin üstünden
Yağmur yağar gecenin üstüne
Ve ay gelir, kuşlar nereye giderse
Güneş doğar yağmurun üstüne



Öteki dünyada akşam vakitleri
Fabrikamızın paydos saatinde
Bizi evlerimize götürecek olan yol
Böyle yokuş değilse eğer
Ölüm hiç de fena bir şey değil.



Hiçbiri ona ait değil
Fakat ne hazin isimleri var
Şu resimlerin: 
'Nisan sabahı', 
'Yağmurdan sonra'
Ve 'Dansöz'
Baktıkça ağlamak geliyor içimden



Gözlerin kahverengi,
Ben sanmıştım ki ela.
Sevecen baktığında,
Benzersin aya.
Bırakıp gitme beni,
Sakın yalnız bırakma.
Kaçamak bir buseyle,
Ne olur etme veda.



Sizin için, insan kardeşlerim,
Her şey sizin için;
Gece de sizin için, gündüz de;
Gündüz gün ışığı, gece ay ışığı;
Ay ışığında yapraklar;
Yapraklarda merak;
Yapraklarda akil;
Gün ışığında bin bir yeşil;
Sarılar da sizin için, pembeler de;
Tenin avıca değişi,
Sıcaklığı,
Yumuşaklığı;
Yatıştaki rahatlık;
Merhabalar sizin için;
Sizin için limanda sallanan direkler;
Günlerin isimleri,
Ayların isimleri,
Kayıkların boyaları sizin için;
Sizin için postacının ayağı,
Testicinin eli;
Alınlardan akan ter,
Cephelerde harcanan kursun;
Sizin için mezarlar, mezar tasları,
Hapishaneler, kelepçeler, idam cezaları;
Sizin için;
Her şey sizin için.



Bir zamanlardı bu gazhanede bir dem vardı
Gece sahilde sular ferce kadar cağlardı
O çağıltıyla beraber dokunurken def u cenk
Bir güneş dalgalar üstünde doğar rengarenk
Mavi bir gökyüzü titrerdi güzel bir histe
Rindiler mugbeceler mest butun mecliste
Ve o haletle butun kahkahalar nağmeleşir
Dilde Yahya Kemal'in şarkisi şehnameleşir
O gürültüyle sular çalkalanır cağlardı
Bir zamanlardı bu gazhanede bir dem vardı
Lakin artık o hayal alemi bir efsane
Ses seda yok bu değil sanki



Çayın rengi ne kadar güzel,
Sabah sabah,
Açık havada!
Hava ne kadar güzel!
Oğlan çocuk ne kadar güzel!
Çay ne kadar güzel!



Bütün güzel kadınlar zannetilerki
Aşk üzerine yazdığım her şiir
Kewndileri için yazılmıştır...
Bense daima üzüntüsünü çektim,
Onları iş olsun diye yaptığımı bilmenin.



Sokakta giderken, kendi kendime
Gülümsediğimin farkına vardığım zaman
Beni deli zannedeceklerini düşünüp
Gülümsüyorum.



demek geldin
çoktandır hiçbir yerdeydin
ne kadar değişmemişsin
ellerin ne kadar kalabalık
gözlerin ne kadar ansızın 
seni böyle değişmemiş görmedim hiç
demek geldin
bu kent burada her zamanki ilkesizliğini yaşıyor
bu çarşı her gün ölüp ölüp diriliyor
radyoda iyi ayarlanmamış bir istasyon 
gibi insanın sinirine dokunan sesiyle
bu kent burada her zamanki ilkeszliğini
demek geldin
çoktandır hiçbir yerdeydin
sen denize bakıyorsun ya
ben sana aşkları anlatmak istiyorum
unutulmuş masalları
unutulmuş masallardaki aşkları anlatmak istiyorum
sen denize yürüyorsun ya
ben sana herkesten önce özgür olmak için
mahkum ranzalarındaki çentiklerden çalıp
kendi çentiklerime kattıklarımı 
anlatmak istiyorum
çarpıp duran bir pencere kanadı gibi
çarpan kalbimi
sen denize gömülüyorsun ya
bir karanfil kalıyor
girdabında



Yüz sene sonra bugünkü dünyadan
Bir tek insan kalmadığı gün, 
Sicilya sahillerinde yasayan bir balıkçı
Bir yaz sabahı ağlarını atarken denize
Her zamankinden daha geniş gökyüzüne bakıp
Benden bir mısra mırıldanacak 
Şarki halinde bu dünyadan Mehmet Ali isminde bir sairin
Gelip geçtiğini bilmeksizin...
Bu güzel düşüncenin
Olmayacağından eminim
Fakat nedense bu is
Benim pek tuhafıma gidiyor.



Toprak eşilir
Bekler, ana rahmi gibi
Bir tohum düştü düşecek
Bir yolcuya gebe,
 Rahmete açılan kapılar
Sükûnete erecek
Eş dost gelir de
Dizilir, saf tutar
Yüreklerde mırıldanma
Dudaklar ahraz
Edilsin son dualar
Bağrı açık musalla,
Her geleni rahmetle kucaklar
Ağlayan ağlar
Üzülen de üzülür
Salkımlaşır gözyaşıyla keder 
Okunan ezan,
Son yolculuğa hazırlanan sal
Ne mezara bekle der,
Ne gidene kal!



Ey asılmaz dağların ardında,
Ulaşılmaz beldelerden uzak,
Hasretin dallarını tutan sak,
Mavi, sonsuz bir takın altında!
Ey gülüşü sabahlardan güzel,
Dünyası düşüncelerden geniş!
Ey göğsünde ilahi geriniş,
Rüyalarıma hükmeden güzel!
Nerde irinlen dalından yere
Portakalların düştüğü çardak,
Kadehe duyarak değen dudak,
Sergile bakan göz, gecelere;
Yanmış ruhu titreyen ilahi,
Yapraklarda billurlaşan seher;
Nemde cam kokan tahta testiler,
Geyik sebile cinli yan vadi?
Yaldız dallarda çiçek yerine
Yıldız açmaz mi artık ağaçlar,
Yanmaz mi bin rüya ile saclar
Kapanıp günün eteklerine?
Ey gülüşü sabahlardan güzel
Dünyası düşüncelerden geniş!
Ey göğsünde ilahi geriniş
Rüyalarıma hükmeden güzel!
Hakikate olmaz mi açar ram
Yıllardır beslediğim düşünce?
Çıkılmaz dağlardan da mi yüce
Hasretlerin tırmandığı ehram?



Ah! artık benim de benzim sari,
Damar kanımı dolaştırmıyor.
Hiçbir kıyıya ulaştırmıyor,
Beni Sehrazad'in masalları.
Anlamıyorum dilinden artık
Geceyi saran güzelliğinin;
İçim kor bir kuyu gibi derin,
Bir şey beklemiyor benden artık.
Susmak istiyorum, susmak buğun.
Susmak. hiçbir üzüntü duymadan.
Büyük bir kus iniyor semadan.
Sukut, bu indiğini gördüğün.
Artık tırtılları beslemiyor
Bahçemin orta yerindeki dut.
Başıma kondu ebedi sukut.
Gün yeniden doğmak istemiyor.
Kuşla oldumsa da senli benli,
Beynimi kurcalayan bir kurt var:
Anlamak istiyorum, ne yapar
Rüzgarı boşalınca yelkenli?



1914'de doğdum,
15'de konuştum; 
Hala konuşuyorum.
Lakırdılarım ne oldu? 
Gökyüzüne mi gitti? 
Belki de hepsi geri gelecek
Tayyare biçimine girip
1939'da.
Allah varsa eğer
Başka bir şey istemem ondan.
Bununla beraber istemem
Ne Allahın olmasını,
Ne de işimin
Allaha kalmasını.



İstanbul’dan ayva da gelir, nar gelir
Döndüm baktım, bir edalı yar gelir, 
Gelir desen dar gelir; 
Gün aşırı alacaklılar gelir.
Anam anam
Dayanamam, 
Bu iş bana zor gelir.



Bir okla yarali kalbim
Boyacinin sandiginda;
Guvercinim kagit helvasinda;
Sevgilim kayigin burnunda;
Yarisi balik,
Yarisi insan;
In miyim?
Cin miyim?
Ben neyim?



Şimdi kılıksızım 
Fakat borçlarımı ödedikten sonra, 
İhtimal bir kat daha yeni esvaplarım olacak ve ihtimal; 
Sen yine beni sevmeyeceksin... 
Ve pazar akşamları, 
Sizin mahalleden geçerken süslenmiş olarak, 
Zannediyormusun ki; 
Bende sana şimdiki kadar kıymet vereceğim...



Ben sonsuz bir deniz düşünürüm.
Bulutlar başımın üzerinden
Bir Olymp ilahı sükuniyle geçip giderken
Ve kır melekleri şarkılarını söyleyip
Raksederken ekin tarlalarında, göze görünmeden.
Fakat neden mavi gökyüzlerine
Genişlerken ağustos böceklerinin sesi, 
Kuşlar yine onun türküsünü söyler?



I
Seyahat edildiği zamanlarda
Yıldızlar konuşur
Söyledikleri şeyler
Ekseriya hüzünlüdür.
   II
Sarhoş olunduğu akşamlar
Islıkla çalınan şarkı
Neşelidir.
Halbuki aynı şarkı
Bir treninin penceresinde
Neşeli değil.



Ötesi yok şehre ulaşınca kaderin yolu
Pişman bir el kapayacak kapısını ömrünün;
Hatırlayacaksın beni gözlerin yaşla dolu,
Güzelliğin yalnız mısralarımda kaldığı gün.
Odanı dolduracak son mevsimin, son baharın..
İsmini dinleyeceksin serin esen rüzgarda,
Duyacaksın ateş feryadını hatıraların
Akşam vakti söylenen aşıkane şarkılarda.
Ve bilhassa parmaklığına dayanadığın zaman
Ufku uzak şehirlere açılan balkonunun,
Günahların geçecek hafızanın arkasından.
Günahların..Sonu gelmez kafilelerden uzun..
Susarken ağaçlarda kuşlar tahayyül içinde,
Bakşlarında sükunun zehri, bekleyeceksin.
Türlü acılar şekillenecek yine içinde,
'Ah! Şairim bu akşam da geçmedi' diyeceksin.
Ve ulaşacak bu son şehre kaderin yolu,
Kapayacak pişman bir el kapısını ömrünün;
Hatırlayacaksın beni gözlerin yaşla dolu,
Güzelliğin yalnız şarkılarımda kaldığı gün.



Aşık olduğum zamanlarda
Şiir yazmak adetim değildi.
Halbuki asil şaheserimi
Onu en çok sevdiğimi
Anladığım zaman yazdım.
Onun için bu şiiri
İlk önce ona okuyacağım.



Ben miyim bu şeylerin sahibi? 
Kafamda bir çocuk var, meraksız.
İç âlemim oyuncaktan farksız; 
Odam, içime bir ayna gibi.
Bir ışık oyunu var tavanda
Gölgeler seslerle birleşiyor
Ve bir karga beynimi deşiyor
Azaplar kemirdiğim bu anda.
Kardeşini öldürüyor Kaabil,
İçimde bir yalnızlık duygusu,
Ölüm kadar uzun yaz uykusu,
Sıkıntı ile geçilen sahil.
Bağlanıyor bir iple, bir sürü
Düşünce köyleri birbirine,
Çöküyor her şeyin üzerine
Hülyam boyunca kurduğum köprü.
Ve doluyor sessiz, ordularım,
Durmadan dinlenmeden odama.
Urbam içinde yatan adama 
Hayretle bakıyor dört duvarım.
Kardeşini öldürüyor Kaabil,
İçimde bir yalnızlık duygusu,
Ölüm kadar uzun yaz uykusu,
Sıkıntı ile geçilen sahil.
Ve delirmenin tatlı vehmini
Sessizlik odama dolduruyor.
Kargam hâlâ başımda duruyor
Bulmak'çün beynin cehennemini.
Düşüp yatağın dalgalarına
Günlerce sürüyor bu yolculuk.
Durmadan akıtıyor bir oluk
Korkuyu sükutun mezarına.
Kardeşini öldürüyor Kaabil,
İçimde bir yalnızlık duygusu,
Ölüm kadar uzun yaz uykusu,
Sıkıntı ile geçilen sahil.
Dünyaya tek gelen insan gibi
Atılıyorum bir Hint dağına.
Giriyor kafamın darlığına
Kimsesiz dünyaların sahibi
Gidip gelmede ayni his 
İskeleye ulaşmıyor çıma
Dikiliyor ansızın karşıma
Boynum kalınlığındaki ceviz.
Kardeşini öldürüyor Kaabil,
İçimde bir yalnızlık duygusu,
Ölüm kadar uzun yaz uykusu,
Sıkıntı ile geçilen sahil.



Giyilmemiş çamaşırlar nasıl kokar bilirsin,
Sandık odalarında; 
Senin de dükkânın öyle kokar işte.
Ablamı tanımazsın,
Hürriyette gelin olacaktı, yaşasaydı; 
Bu teller onun telleri,
Bu duvak onun duvağı işte.
Ya bu çamurdaki kadınlar? 
Bu mavi mavi,
Bu yeşil yeşil fistanlı...
Geceleri de ayakta mi dururlar böyle? 
Ya bu pembezar gömlek? 
Onun da bir hikayesi yok mu? 
Kapalı Çarşı deyip geçme; 
Kapalı Çarşı,
Kapalı kutu



Nedendir, biliyor musun;
Her gece rüyama girişin,
Her gece şeytana uyuşum,
Bembeyaz çarşafların üstünde;
Nedendir, biliyor musun?
Seni hala seviyorum, eski karim.
Ama ne kadınsın, biliyor musun?



Şiir yazdım bunca senedir
Ne buldum? 
Eşkıyalık edeceğim bundan sonra
Haberi olsun yol kesenlerin
İş yok artık kendilerine
Dağ başlarında
Mademki ekmeklerini alıyorum
Ellerinden
Buyursunlar onlar da benim yerime
Münhal var edebiyat aleminde



Mektup alır, efkarlanırım;
Rakı içer, efkarlanırım;
Yola çıkar, efkarlanırım.
Ne olacak bunun sonu, bilmem.
'Kazımın' türküsünü söylerler,
Üsküdar’da;
Efkarlanırım.



Şairliğimin taze dilli hazır cevap sözcüsüdür kalem
Kalemin söz inceliklerini bilen dildaşıdır sözüm
Ta Mahşer sabahına dek binlerce aşığı sarhoş eder
Aşk meclisine dolu iri kadeh neşesi verendir sözüm
Aklı başında gönül eriyim gönlüm sevgi meyhanesidir
Başına buyruk aşığım birlik ve teklik işaretidir sözüm
Olalı son zaman Peygamber’ine övgüler söyleyen 
Son zaman ümmetinin yüzsuyu olmuştur sözüm
O’nu överken gönlüm doğru yola erişin tanyeridir 
Tanyerinin yıldız saçan kutsal güneşidir sözüm
Yıldız saçan güneşi olmazsa o eğer tanyerinin 
Ülker takım yıldızının ipi kopuk gerdanlığıdır sözüm
Nef’i’yim övgüsünün düşüncesiyle oldum dileğine eren 
Cihanda dileğine ermemişlere muştudur sözüm



Kımıldanır mahallemin daralan ruhu
Basma perdelerimde gün batarken
Atıp saatler suren uykusunu
Odama uzanır akasyam pencereden
Kırmızı uzak damlarda bir serinleme
Uyanır gündüz uykusundan evler
Kapılarda işleri ellerinde
Kadınlar giyinip kocalarını bekler
iyi insanların ruhudur yakınlaşır
Takunya sesleri gelir evlerden
Yalnız bu dem rahat bir dünya taşır
Bin mihnet dolu kafasında yorgun beden
Her şeyin geliş saatidir akşam
Mahallede ömürler akşamüstü başlar
Hepsi bumda buluşmaya gelir akşam
Başka dünyalardan ayaklar, başlar ..



Gerin, bedenim, gerin;
Doğan güne karsı.
Duyur duyurabilirsen,
Elinin kolunun gücünü,
Ele güne karsı.
Bak! dünya renkler içinde!
Bu güzel dünya içinde
Sevin sevinebilirsen
İnsanlığın haline karsı.
Durmadan isliden saatlerde
Dişli dişliye karşı;
Dişlilerin arasında,
Güçsüz güçlüye karsı.
Herkes bir şeye karsı.
Küçük hanim, yatağında, uykuda,
Rüyalarına karsı.
Gerin, bedenim, gerin,
Doğan güne karsı.



Şöförün karısı, kıyma bana;
El etme öyle pencereden,
Soyunup dökünüp;
Senin, eniştende gözün var;
Benimse gençliğim var;
Mapuslarda çürüyemem;
Başımı belaya sokma benim;
Kıyma bana.



Ey hatırası içimde yemin kadar büyük,
Ey bahçesinin hoş günlere açık kapısı
Hala rüyalarıma giren ilk göz ağrısı,
Çocuk alınlarda duyulan sıcak öpücük.
Ey sevgi dalımda ilk çiçek açan tomurcuk,
Kanımın akışını yenileştiren damar,
Gül rengi ışıkları sevda dolu akşamlar
İçime yeni bir fecir gibi dolan çocuk.
Ey tahta perdenin üzerinden aşan hatmi
Ve havaları seslerimizle dolu bahar,
Koşuştuğumuz yollar, oynadığımız sular,
Kağıttan teknesinde sevinç taşıyan gemi.
Duyup karşı minarede okunan yatsıyı
Yatağıma sıcaklığını getiren rüya,
Denizlerinde onunla yaşadığım dünya
Ve ey ufku beyaz cennetlere giden kıyı.
Ah! Birçok şeyler hatırlatan erik ağacı
Ve o ilk yolculukla başlayan hasret, zindan; 
Atları çıngıraklı arabanın ardından
Beyaz, keten mendilimde sallanan ilk acı.
(Ankara, Haziran 1936 / Varlık Dergisi)



Sarhoş oldum da
Seni hatırladım yine;
Sol elim,
Acemi elim,
Zavallı elim!



Bıktım usandım sürüklemekten onu,
Senelerdir, ayaklarımın ucunda;
Bu dünyada biraz da yaşayalım,
O tek başına,
Ben tek başıma.



Alıp içinde sesler uçuşan bu aksamdan
Hafızamı bir deniz kıyısına çeken yol,
Aydınlık rüyaların peşine düsen gondol
Mavi bir denizde yüzer gibi yanan samdan.
Tuşların üstünde karanlığın heyulası
Ve birden kalbe çırpınışlar veren hatıra.
Çekmede beni saadet dolu dünyalara
Mine parmaklarında sedalaşan hülyası.
Sıyrılmada gözlerimden yıllarca geceler
Ve yalnız kalmada bir yaza ram olan sahil,
Uçuşmada gökyüzünde bir suru ebabil:
Sevgimi ve hasretimi ebedi kılan yer.
Acık panjurlarından seslerin dokulusun.
Bir gol mu ürpermede ruhun uzaklarında?
En yakın sevgiyi duymayan dudaklarında
Her yasayıştan daha güzel olan gülüşü.
İlik gölgelerde uyutup düşünceleri
Beyaz etekler ile bana göründüğün an
Ve kapıları yeşil sabahlara acılan
Sıcak tahayyüllerle dolu yaz geceleri.
Renkli fanusların altında doğan dünyası,
Omuzlarında ay ışığından örgülerle
Eklenmede içime hasret kaldığım yerle
Mine parmaklarında saçalasan hülyası.



Alnimdaki biçak yarasi 
Senin yüzünden;
Tabakam senin yadigarin;
'Iki elin kanda olsa gel' diyor
Telgrafin;
Nasil unuturum seni ben,
Vesikali yarim?



Nedir bu geceyle gelen birsam?
Duyuyorum serzenişlerini.
Karanlıkta ağzının yerini
Arıyor deli gibi hafızam.
'Yanıyor unutulmuş buhurdan
Yine gecenin içinde sesiz'
Hatıralarla kabaran deniz,
Doluyor ruhun oluklarından
Işık yağıyor doğan geceden;
Nasıl diriliş bu, neden sonra?
Bu rüya gibi geceden sonra
Gidecek mi o maziden gelen?
Seziyorum senelerce susan
Ruhumda taptaze bir geriniş.
Sonuna vardığım çölden geniş
Ayaklarıma acılan umman.
Butun mevsimlerimin üstüne
Geriliyor bembeyaz bir kanat.
Gelip durdu artık işte hayat
Bana hep onu vadeden güne.
Artık ebedi huzur deminin
İçebilirim sırlı taşından
Girmek üzereyim dar kapısından
O eski rüyalar aleminin.



Dili çözülüyor gecelerine.
Gölgeler kaçışıyor derine
Alıp sihrini bilmecelerin:
Gün doğuyor şehrin üzerine.
Korkarak şeklalıyor bacalar,
Gün doğuyor şehrin üzerine;
Dalıyorlar günün gözlerine
Gözleri uykulu atmacalar.
Sallayarak dallarını kavak
Yükseliyor her günkü yerine,
Gün doğuyor şehrin üzerine
Mavi bir ışıkla ağararak.
Gün doğuyor şehrin üzerine,
Renk hacimle doluyor her yer.
Bakıyor dağınık yüzlü evler
Hala yanan sokak fenerine.
Toprak kımıldıyor yavaş yavaş,
Gün doğuyor şehrin üzerine,
Bembeyaz gece çiçeklerine
Sabahla düşüyor bir damla yas.
Ve bir deniz hücumu halinde
Gün doğuyor şehrin üzerine.



İlk yemişini bu sene verdi
Kızılcık
Üç tane;
Bir daha seneye beş tane verir
Ömür çok,
Bekleriz;
Ne çıkar?



Güzel kız; sen küçüklüğümde
Bahçemizde ki erik ağacının
En yüksek dalına kurduğum
Öksenin üstünde dolaşan
Saka kuşu kadar
Sevimli değilsin!



Asfaltın üzerinden
Bisikletle geçen kızın
Bacaklarının arasında
Bir güvercin çırpınmada
Ve küçük bir kalp...
Küçük bir kalp çarpmadadır



Ufkunda mavi bulutların uçuştuğu dağ,
Büyülü göklerinde sesler duyduğum Aden,
Avlucumda dört kollu nehrin verdiği maden,
Üstümde yemişleri alnıma değen Tuba.
Müşiş dünyası ile, uykuma girdiği yere.
Gülümsüyor mavi bir at ışığında kamış.
Gollerin sekli dolu derinliğine dalmış
Vuslatın havasını çevreleyen iğdeler.
Suların aydınlığında saadetten bir iz:
dallardan süzülen kayığından bu hoş insan,
Omsuzuna değen arzu dolu dudakları kan.
Artık bir cennete bağlı butun günlerimiz.
Artık ışıkla dolu billur bir kadeh gibi,
En güzel şeytanin elinde tutuğu gurup;
Aksamlar ağzımda har kulada bir şurup
Ve basımda geceler yeşil bir deniz gibi.
Ufkumda mavi bulutların uçuştuğu dağ
Ve nebati bir alemde duyulan ilk hece,
Bir sesin aydınlattığı yalan dolu gece
Ve dumanlı bir sabah serinliği ormanda.
Ne ondan itidal, ne benden günahkar hali
Ruhları bir kus gibi avare kılan uyku.
Dağılan içimde her zaman o baygın koku,
Lezzeti dudağımda buğulasan şeftali.



I
Damlara bakan penceresinden
Liman görünürdü
Ve kilise çanları
Durmadan çalardı, butun gün.
Tren sesi duyulurdu yatağından
Arada bir
Ve geceleri.
Bir de kız sevmeye başlamıştı
Karsı apartmanda.
Böyle olduğu halde
Bu şehri bırakıp
Başka şehre gitti.
II
Simdi kavak ağaçları görünüyor,
Penceresinden,
Kanal boyunca.
Gündüzleri yağmur yağıyor;
Ay doğuyor geceleri
Ve pazar kuruluyor, karsı meydanda.
Onunsa daima;
Yol mu, para mi, mektup mu;
Bir düşündüğü var.



Böyle gece yarısından sonra
Ne diye ışık yanar bu dağ evinde? 
Ne yaparlar acaba içerdekiler? 
Konuşurlar mı, tombala mı oynarlar? 
Belki o, belki bu...
Konuşurlarsa ne konuşurlar? 
Muharebeden mi, vergilerden mi? 
Belki de hiçbir şey yapmazlar
Çocuklar uyumuştur
Efendi gazete okur
Ayali dikiş dikmektedir
Onu da yapmazlar belki de
Kimbilir
Belki de yazılmaz
Ne yaptıkları



Harbe giden sarı saçlı çocuk! 
Gene böyle güzel dön
Dudaklarında deniz kokusu
Kirpiklerinde tuz
Harbe giden sarı saçlı çocuk!



İnsanlarda Ülkelere benziyor
Sınırları var yüz ölçümleri
Yasaları var 
Bayrakları ilkeleri 
Kimi dağlık bir arazidir
Kimi kır....................



Hasretimin yıllardan beri bel bağladığı...
İste odur düşüncelerimin başucunda.
O, göğsünun taşkın hareketi avlucunda,
Gözlerinde rüyaların gülüp ağladığı.
Kendi bahçesidir onun içinde gördüğüm.
Yollar yine her günkü gibi yaz uykusunda
Ve yaban çiçeklerinin buruk kokusunda
Her ikindi günlük rüyasını gören mürdüm.
Onun da dudaklarında bir eskiye dönüş,
O da yüzmede bir ses yığını üzerinde.
Bin hatırayı bir anda duyan gözlerinde
İnsana ruhlar dolusu haz veren düşünüş.
Sonra kızlık kadar temiz, aydın bir açılma:
Evine giden toprak yolda o yine çocuk,
Yine uykuyla başlayan alemde yolculuk
Ve taptaze sabahlar kayısı dallarında.
Hasretimin yıllardan beri bel bağladığı...
İste odur düşüncelerimin başucunda.
O, göğsünun taşkın hareketi avlucunda,
Gözlerinde rüyaların gülüp ağladığı.



Elimi çok dallı bir ağaç gibi
Tutarım gölün yüzüne
Ve seyrederim bulutları
Bir deve gürültüler içinde koşar, koşar, koşarken
Güneş doğmadan evvel varmak için
Ufka...



İsterim benim de acaip isimleri
Hiç duyulmamış zenci arkadaşlarım olsun.
Onlarla Madagaskar limanlarından
Çin'e kadar yolculuk yapmak isterim.
İsterim içlerinde bir tanesi
Vapurun güvertesinde yıldızlara karşı
'Hoy lu-lu' şarkısını söylesin her gece.
Ve bir gün ansızın bir tanesine
Rastgelmek isterim
Paris'te...



Kadehlerin biri gelir, biri gider; 
Mezeler çeşit çeşit; 
Bir sevdiğim şanoda şarkı söyler: 
Biri yanıbaşımda, 
İçer içer, ötekini kıskanır. 
Kıskanma, güzelim, kıskanma; 
Senin yerin başka, 
Onun yeri başka.



Eski bir sevdadan kurtulmuşum;
Artık butun kadınlar güzel;
Gömleğim yeni,
Yıkanmışım,
Tıraş olmuşum;
Sulh olmuş.
Bahar gelmiş.
Güneş açmış.
Sokağa çıkmışım, insanlar rahat;
Ben de rahatım.



Yosun kokusu
Ve bir tabak karides
Sandıkburnu'nda



Madem ki sevmiyorum artık, 
O halde, her akşam
Onu düşünerek içtiğim
Meyhanenin önünden
Ne diye geçeyim? ..



Dün fena sıkıldım akşama kadar
İki paket cigara bana mısın demedi
Yazı yazacak oldum, sarmadı
Keman çaldım ömrümde ilk defa
Dolaştım
Tavla oynayanları seyrettim
Bir şarkıyı başka makamla söyledim
Sinek tuttum bir kibrit kutusu
Allah kahretsin, en sonunda
Kalktım buraya geldim



Karşı evin arkasından ay doğdu
Akşam serinliği çıktı
Tramvay sesleri geliyor
Deniz kokusu geliyor uzaktan
Manzaradan pek fazla mütehassisim



Denizlerimiz var, güneş içinde
Ağaçlarımız var, yaprak içinde
Sabah akşam gider gider geliriz
Denizlerimizle ağaçlarımız arasında
Yokluk içinde



Akşamla bak yine gül rengi buhurdan
Bin bir hülyaya acık penceremin camında.
Sukut örüp bu sıcak sonbahar akşamında
Bir alem doğdu yine giden günün ardından.
Sardı o her akşamki sessizlik yokuşları,
Bir alem doğdu yine giden günle beraber;
Geldi medar ellerinden beklediğim haber
'Baş cıvıltıya can evimin kuşları.'
Gördüm giden günün ardından sulara dalan
Gözlerin yeni bir dünyaya açıldığını,
Bir ustura alemine yaklaşıldığını,
Bu aksam kuşlarının ufuktan koptuğu an.
Kuruldu bir alem her günkü dünyamdan uzak,
Kaybolduğum düşünceye ve kendime yakın.
Kuşlar... dizi dizi kuşlar.. kuşlar akın akın..
Rüyam benden bu aksam ve ben rüyamdan uzak...



Ne budala seymisim meger,
Senelerdenberi anlamamisim
Hardalin cemiyet hayatindaki mevkiini...
>
Bunu Abidin de soyluyordu gecende.
Daha buyuk hakikatlere
Ermis olanlara.
Biliyorum, lazim degil ama hardal
Allah kimseyi hardaldan etmesin.
                                       (Mart, 1940/Vatan, 16.11.1952)



Uyandım baktım ki bir sabah
Güneş vurmuş içime
Kuşlara,yapraklara dönmüşüm
Pır pır eder durur bahar rüzgarında
Kuşlara,yapraklara dönmüşüm
Cümle azam isyanda
Kuşlara,yapraklara dönmüşüm
Kuşlara
Yapraklara



Ömrün o büyük sırrını gör bir bak da
Bir tek kökü kalmış ağacın toprakta
Dünya ne kadar tatlı ki binlerce kişi
Kolsuz ve bacaksız yasayıp durmakta



Hitler amca! 
Bir gün bize de buyur.
Kakülünle bıyıklarını
Anneme göstereyim.
Karşılık olarak ben de sana
Mutfaktaki dolaptan aşırıp
Tereyağı veririm.
Askerlerine yedirirsin.



Duydugum yoktu ne vakittir
Güvercin sesi, kumru sesi, pencerede;
İçime gene
Yolculuk mu duştu, nedir?
Nedir bu yosun kokusu,
Martıların gurultusu havalarda;
Nedir?
Yolculuk olmalı, yolculuk.



Benim, bardağın, sürahinin,
Önümüzdesin; rengin uçmuş,
Bu; eski, sevdiğim bir duruş
Elin, içinde benimkinin.
İçelim! Madem ömrümüz hoş
Geçmiş, tatmamışız ayrılık; 
Madem ne bardağımız kırık,
Madem ne sürahimiz boş.
Bir gün ikimizden birimiz
İçmek veya doldurmak için
Burada olmayabiliriz.



Pencere, en iyisi pencere;
Gecen kuşları görürsün hiç olmazsa;
Dört duvarı göreceğine.



Ben ne zaman
Öyle durup dururken
Öyle damdan düşer gibi
Açıp seni okumaya başlasam
Anlıyorum ki,
Bahar gelmiş
Anlıyorum ki,
Kaçmak sürüklenmek vakti
Dolaşmak galatada hisarda
Bırakmak işi gücü
Unutmak ekmeği tuzu
Çıkarıp potinleri
Denize daldırmak vakti
Yalın ayakları.
Ben ne zaman
Öyle durup dururken,
Öyle damdan düşer gibi
Açıp seni okumaya başlasam
Anlıyorum ki
Mahvolmuşum…



10.10.1948 
Neyse… Şiirlerimi soruyorsun. Henüz bir şey yok. Ama yakında olacağını sanıyorum. Yazdığım zaman önce sana gönderirim. Kitaplarımdan hiçbir iş çıkmadı. Saygılı Yosma’yı bastıramıyorum. Antigione’nin müsveddesi Ertuğrul Muhsin’de. Sana gönderebilecek duruma gelince onu da yollarım. Oktay (Rifat) ’ın piyesi hakkındaki yazıyı Varlık’ta neşretmek meselesine gelince, Yaşar Nabi’ye gösterdim. Neşretmek istemedi. Ben de bundan sonra Varlık’a yazmamaya karar verdim. Aynı şekilde Sait Faik de yazmayacak.“
07.09.1950 
Şu anda sıkıntıdan çok üstün bir halet içindeyim: Hüzün! Çok hüzünlüyüm. Mamafih memnunum bu halden. Hiç olmazsa sıkıntılarımı unutuyorum. Hani senin iğne nazariyen vardır: Başağrısını geçirmek için iğne batırmak. Bu da öyle bir şey. Bu halimi iki bardak şarap içebilmiş olmaya borçluyum… Çok içtiğimden şikayet ediyordun. Çok içmeme imkân var mı. Ancak bulursam içiyorum…
Sen, Dora’dan aldığın parayla bir piyango bileti satın al. Belki bir şey çıkar. Bunu, halimin vaktimin iyi olduğundan söylüyorum sanma. Vaziyetim berbat. Mesela bu mektubu postayla gönderemeyeceğim herhalde. Bugün Dora’yı arayacağım. O yarın sabah Ankara’ya gidiyor, onunla göndermeye çalışacağım. Vaziyetimin kötülüğüne bir misal daha vereyim: Burada fena halde yağmurlar başladı. Tam bir kış havası. Buna rağmen benim değil pardesüm, ceketim bile yok. Yağmur altında dün gömlekle dolaştım. Üşüdüğümden çok, utanıyorum.



Beni bu güzel havalar mahvetti,
Böyle havada istifa ettim
Evkaftaki memuriyetimden.
Tütüne böyle havada alıştım,
Böyle havada aşık oldum; 
Eve ekmekle tuz götürmeyi
Böyle havalarda unuttum; 
Şiir yazma hastalığım
Hep böyle havalarda nüksetti; 
Beni bu güzel havalar mahvetti.



İşsizlik kötü şey vesselam. İşsizliğin kötü olduğunu da yalnız aç kaldığım zamanlar, düşünüyorum. Can sıkıntısından bunaldığım sıralarda da düşünsem ya. Olmuyor. Bu bahçeye de hep böyle zamanlarımda gelirim. Neden acaba? Etraftakilerin de çoğu işsiz. 
Bu bahçe sadece kaderleri bu yolda ortak olanları mı çekiyor dersiniz. Olabilir. Vakit öğleyi geçiyor. Açlıktan bahsettim ama pek de aç değilim. Bununla beraber, neden bilmem, etrafımdakilerden utanıyorum. Herkesin yemeğe gittiği bir saatte benim, parasız pulsuz buralarda dolaşmam bir suçmuş gibi geliyor bana. Boş sıralardan birine oturdum; düşünmeye başladım. Bereket versin sigaram var. O da olmasa felaket. 
Bilmem ne dağındaki petrol arama kampında bir iş teklifi etmişlerdi. Gitseydim kötü mü olurdu sanki. Enayilik işte, parayla pulla değil ki. Bir odam olurdu, hiç olmazsa; ev kirası düşünmezdim. Sabahları acı kahvemi içebilir, öğle, akşam yemeklerini kampın tabldotundan yiyebilirdim. Tabldotu düşünür düşünmez karnım guruldamaya başladı, demek acıkmıştım. Şu yemek denilen şey de tuhaf bir şey. İnsanlar neler icat etmişler! Düpedüz ot yemek, yahut çiğ çiğ et yemek dururken, neler çıkarmışlar ortaya! Balığı denizden tutacaksın. Başka çeşidi olursa olmaz, levrek olacak. Ateşi yakacaksın, suyu kaynatacaksın, levreği içine atacaksın, haşlandıktan sonra çıkaracaksın, bir tabağa koyacaksın, soğutacaksın, başka bir kabın içine tavuktan çıkan yumurtayı kıracaksın, başlayacaksın çalkalamaya, yumurta hep aynı tarafa doğru çalkalanacak, bir yandan ince ince zeytinyağı dökeceksin, zeytinyağı iplik gibi dökülecek. Zeytinyağının da hikâyesi ayrı Zeytini daldan koparacaksın, ezeceksin, yağını alacaksın. Mutlaka zeytin olacak. Fındık olsa olmaz, susam olsa olmaz, pamuk olsa olmaz, zeytin. Zeytinyağı iplik gibi dökülecek. Yumurtayla zeytinyağı kıvamını bulunca bir kaşıkla onu soğumuş levreğin üstüne gezdireceksin. Oldu mu sana mayonezli levrek? Kim bilir belki de olmadı. Olmazsa olmasın, ahçı değilim ya. 
Mayonezli levreğin de ne hoş bir kokusu vardır! Acı cevize benzer. Lezzetle kokunun birbirine benzediğini de ilk defa düşünüyorum. Hem, birader, nene lâzım senin mayonezli levrek? Onu düşüneceğine ekmek düşünsene! Oh, canım ekmek! Sıcak ekmek! Taze ekmek! Yeni çıkarken ne güzel kokar fırınların önü! Fırından yeni çıkmış ekmek ne güzel yakar insanın elini! 
Evet, petrol kampına gitmeliydim. Gerçi şehirden, tanıdıklardan uzak kalacaktım. Ama ne çıkar? Orada da ahbaplar bulamaz mıydım? Bir petrol kampında ne gibi ahbaplar bulunabilir, şimdi de onu düşünüyorum. Mesela Amerikalı bir mühendis bulunabilir. Mesela Teksaslıdır. Macera dolu bir hayatı vardır. Kimse bilmez. Jeoloji kaidelerine göre bir yerde petrol damarına rastlamak gerekir; araştırmalara girişilir; yıllarca uğraşılır, bir şey çıkmaz; petrol, yüzyıllarca evvel, oradan kaçmış; başka yere gitmiştir. Buna karşılık hiç umulmadık bir yerden de günün birinde petrol çıkıverir. İnsan bütün ömrünü bir hayal peşinde tüketebilir yahut bir anda zengin olabilir. Petrol, büyük bir at yarışıdır. Macera işidir, kumar işidir. Hayatı macerayla dolu Teksaslı da bir kumarbazdır. İhtimal içki de içer. İçki ile kumara fazla düşkün insanların karıları biraz uçarı olur. İhtimal... Neyse, geçelim bunları. Ağzı biraz içki kokan, tütün kokan, günün birinde bir kumar masasından milyonlar vurarak kalkacak bir erkeğin de, bir kadın için; çekici tarafı yok mu? Ama Teksaslı kimden vuracak milyonu? Bizden mi? Kondu öyleyse yağlı kuyruğa. “Ulan, a kerata! Kumar düşüneceğine karnını doyur! ” dese haksız mı? 
Bir kundura, boyacısı geldi, gözü ayakkaplarımda, “boyayalım, beyim! ” dedi. “Eşşoğlu eşek! Ben şimdi boya mı düşünüyorum? Çek bakalım arabanı şuradan” diyecektim, diyemedim. Kibarlığım bırakmadı. “Hayır, kardeşim, istemez” diye tatlıya bağladım. 
İhtimal başka ahbaplar da bulurdum petrol kampında. Mesela, yaşlı bir muhasebeci. Biraz alaturka, biraz ehlikeyf, hayvan meraklısı bir adam. Mesela, kedi besler. Kedisinin bir adı vardır. Mesela, Pamuk. Ya kendi adı? Kendi adı Ethem Bey olmalı. Ethem Bey'in aksine pek alafranga bir de genç bulunmalı kampta. Mevkii şef olmalı. İngilizce bilmeli. Ethem Bey'e inat, Erdoğan köpek beslemeli. Erdoğan da kim? Ha! Erdoğan da işte o gencin adı. Köpeğinin de bir adı olmalı. Ne olmalı? Ethem Bey'e inat, alafranga bir isim. Mesela Robinson. Gerçi petrol kampından deniz görünmez. Ama ne çıkar, köpeğin adı Robinson olsun. 
Erdoğan biraz şiirle uğraşmalı. Yazmamalı da konuşmalı. Ara sıra mısralar okumalı. Ne iyi olurdu! Onunla hep şiirden söz açardık. O, ihtimal, giyimi kuşamıyla modern bir genç olmasına rağmen, kafasıyla bir hayli eski olacaktı. Mesela, şair olarak Haşim'i severdi. Hatta Haşim'i sevmeyi bir ilerilik bile sayabilirdi. O bana “Şiirle maddenin bağdaşmayacağını, şiirin görünmez parmakların içimizdeki tellerden çıkardığı ilahi nağmeler olduğunu” söylerdi. Zavallı ben, bu sözlerle ne demek istediğini sormaya bile cesaret edemezdim. Onun inancını sarsmaya gücüm yetmezdi ki. Ama ne olursa olsun, bütün softalar gibi, bu delikanlının da sevimli tarafları olabilirdi. Kendisini öğrendiklerinden geçirmeye gücüm yetmeyeceğini bildiğim halde onunla şiir tartışmalarına tutulmaktan da alamazdım. Benim şair Orhan Veli olduğumu da herhalde öğrenmemeliydi. Gözünden fena düşerdim yoksa. Hatta aleyhimde atıp, tuttuğunu bile duysam kendimi tanıtmamalıydım. Varsın o rahat konuşsun. Desin ki Orhan Veli mi? Onlar da mı şair? Bırak şu hopstilleri Allahaşkına! Bu türlü maskaralıklar Avrupa'da çoktan geçti. Yazsalar ya vezinli, kâfiyeli, doğru dürüst şiir. Yazsalar ya! Sıkı mı? Yazamayınca ne yapacaklar? Tabii böyle bin bir şaklabanlıkla nazarı dikkati celbetmeye çalışacaklar. Kolay iş bunlar, kardeşim, kolay iş. Hâlbuki sanat o kadar kolay değil.” Varsın söylesin Erdoğan. Söylesin. Boşaltsın içini. Tutup ona şiir nazariyeleri döktürecek değilim ya. Hem ne işe yarar zaten? Karşı gelebilir miyim peşin hükümlere? 
Önümden, temiz pak giyinmiş bir kızla, kılpıranga kızıl çengi bir delikanlı geçiyor. Ellerinde küçük bir kesekâğıdı var. Şamfıstığı yiyorlar. Öğle vakti şamfıstığı! Ekmek yiyin be, ekmek! Şamfıstığının sırası mı şimdi? 
Odamız, yaz günleri, çinkodan damın altında yanar durur. Havada bir petrol kokusu vardır. Akşamüzerleri, kulelerde çalışan işçilerin gündeliklerini dağıtırım. Gün battıktan sonra ortalık biraz serinler. Külrengi dağlara karşı düşüncelere dalmak hoş olabilir. Geceleri portatif karyolamda huzur içinde yatarım. Sabahları Şehmus'un beyaz dişli kızı Meryemke süt getirir. Kirli çamaşırlar varsa alıp yıkamaya götürür. Aylarca kadınsız yaşamışızdır. Meryemke'nin göğsüne, kalçalarına baktıkça aklımdan kötü kötü şeyler geçer. Ama tutarım kendimi. Tutarım, elimden bir kaza çıkmasın diye. 
Ara sıra vilayet merkezinden kamyon gelir. Kamyoncuya mektup sorarız; “yok! ” der. “İyi su geldi mi? ” deriz, “Gelmedi! ” der. İshal oluruz. İlaç ısmarlarız. İlaç gelinceye kadar iyileşemeyiz. Apteshaneler, bir hayli uzaktadır. Koşup apteshaneye gitmek bir meseledir. Onun için odalarda oturak bulundururuz. Ben Erdoğan'la aynı odada yatarım. Akşamları ya kâğıt oynarız, ya şiirden bahsederiz. O yine Haşim'i tutturur. Ben kabul etmek istemem; o kızar. “Haşim, Haşim! ” derken birdenbire karnı ağrımaya başlar. Oturduğu yerden “oturak” diye bağırarak dar atar kendini. Telaştan yüzü mosmor kesilmiştir. Karyolanın altından oturağı çeker; oturur üstüne. Yüzüne hemen bir sükûnet gelir. Rahatlar. Biraz evvelki karın ağrısını bir anda unutur. Gözleri, uzak bir noktada, dalgın, düşünür. Sonra bana döner; bütün fikirlerini özetleyen bir mısra mırıldanır; 
“Melâli anlamayan nesle âşina değiliz.” 
Oturduğum sıradan kalktım. Bahçe biraz daha kalabalıklaşmıştı. Başkalarının oturduğu sıraların önünden geçerek kapıya doğru yürüdüm. Herkes başka bir şey konuşuyor. Her önünden geçtiğim insanın söylediklerine kulak misafiri oluyorum. Söylenenlerin pek azını duyabiliyorum. Biri şey diyor “... Ben, diyor, malımı bilirim. Onun yiyeceği halt...” Geçiyorum. Yaklaştığım sıradan başka kelimeler duyuyorum “... tayin emri imzadan çıkıncaya kadar biçare...” Geçiyorum. Her geçtiğim sıradan kulağımda birkaç kelime kalıyor. Bir filmi orta yerinden ve gözlerim kapalı seyreder gibiyim “... Sultan Hamit devri daha iyi imiş...” “...ceketi tersyüz ettirmeden önce bizim birader...” “... kadar döviz getirir. Vakıa hariciyede...” “... ikinci penaltı haksızdı ama...” “... burada da sivil memurlar ürkütmeden sayılmıyor...” “... yemek üstüne hazmettirir...” 
Burnuma esaslı bir et kokusu geldi. Hayal filan değil, sahici kokuydu. Bir yerde köfte filan kızartılıyordu herhalde. Birden, sesleri duymaz oldum. Sağa sola bakınmaya başladım. Bu kokunun bir de dumanı olacaktı elbet. 
(Yaprak, Sayı 11, 1949)



Gemliğe doğru
Denizi göreceksin; 
Sakın şaşırma.



'Zenciler prensesi olacağım. 
Hayat işte asıl o zaman başlayacak.' 
Pippi Uzunçorap 
Çiçekli şiirler yazmama kızıyorsunuz bayım 
Bilmiyorsunuz. Darmadağın gövdemi 
Çiçekli perdelerin arkasında saklıyorum. 
Karanlıkta oturuyorum. Işıkları yakmıyorum. 
Çalar saat zembereği boşalana kadar çalıyor 
Acı veren bir sevişmeyi hatırlıyorum. 
Bir bıçağın gereksiz yere parlaması bu. 
Yıllardır kendini bulutlarda saklayan illegal bir yağmurum. 
Bir yağsam pahalıya malolacağım. 
Ben bir bodrum kat kızıyım bayım 
Yalnızlıktan başka imparator tanımaz bodrumum 
Bir süredir plastik vazolar gibi hiç kırılmıyorum 
Fakat korkuyorum. Birazdan da 
Kırküç numara ayakkabılarınızla 
Bahçede oynayan çocukların üstüne basacaksınız 
Bu iyi olmaz bayım! 
'Gün akşam oldu' diyorum 
Ekmek kırıntıları atıyorum kuşlara 
Cam kırıkları yiyorlar 
Rüyamda; bir kase dolusu suyun içinde 
Rengarenk yap-boz parçacıkları 
Anlatmak istiyorum, dinlemiyorsunuz. 
Hayır,sanırım sabahı bekleyemem 
Bilmiyorum. 
İnsanlar rüyalarım acilen anlatmalı. 
Ondört yaşındaydı ruhum bayım 
Bir mermer masanın soğukluğunda yaşlandı. 
Protez bacaklar taktılar ruhuma ince ve beyaz 
Gıcırdaya gıcırdaya dolaştım şehri 
Protez bacaklarıma bile ıslık çaldılar 
O ara içimde çiçeklerden oluşmuş 
bir silahsız kuvvet ablukaya alındı 
Sinemalarda da 'organzm gıcırtıları' oynuyordu. 
Kaçmaya çalıştım. Olmadı. 
Bu nedenle, çiçekli şiiler yazmayı 
Ruhum açısından faydalı buluyorum bayım. 
Neyse işte 
Ben her filmi hatırlarım 
Sinemaların hiç bitmeyen gecesine sığındığım çok oldu. 
'Sofı'nin tercihini' seyrederken çok ağlamıştım. 
Öpüşen Guramilerle ilgili bir film yapsalar 
Onu da mutlaka hatırlardım. 
İnsan içinde çevrilen bir çıkrığın sesini unutur mu? 
Hem sonra ben hatırlamaya alışkınım 
Bir 'eşya toplayıcısıyım' bayım. 
Büyük gemiler de yok artık bayım 
Büyük yelkenler de 
Büyük kağıtlar yakmak istiyor şimdi canım. 
İşte az önce bir karabatak daldı suya 
Bir süredir de kayıp 
Dünyayı yutmuş olarak çıksa da ortaya 
Ölüm çok iri bir sözcük değil bayım. 
Kasımpatları kadar acı kokuyorum biliyorum. 
Ama siz sobada sucuklu yumurta pişirip yiyen 
Yoksul bir aşkın güzelliğini bilir misiniz? 
Bir gül, bir güle derdi ki görse 
Yalan söylüyorum 
Güller bu sıra hiç konuşmuyor bayım.



Çok şey öğrendim geçen üç yıl boyunca
Alt katında uyumayı bir ranzanın
Üst katında çocukluğum...
Kağıttan gemiler yaptım kalbimden
Ki hiçbiri karşıya ulaşmazdı.
Aşk diyorsunuz, 
limanı olanın aşkı olmaz ki bayım! 
Allah’la samimi oldum geçen üç yıl boyunca
Havı dökülmüş yerlerine yüzümün
Büyük bir aşk yamadım
Hayır 
Yüzüme nur inmedi, yüzüm nura indi bayım
Gözyaşlarım bitse tesbih tanelerim vardı
Tesbih tanelerim bitse göz yaşlarım...
Saydım, insanın doksan dokuz tane yalnızlığı vardı.
Aşk diyorsunuz ya
Ben istemenin allahını bilirim bayım
Çok şey öğrendim geçen üç yıl boyunca
Balkona yorgun çamaşırlar asmayı
Ki uçlarından çile damlardı.
Güneşte nane kurutmayı
Ben acılarımın başını
evcimen telaşlarla okşadım bayım.
Bir pardösüm bile oldu içinde kaybolduğum.
İnsan kaybolmayı ister mi? 
Ben işte istedim bayım.
Uzaklara gittim
Uzaklar sana gelmez, sen uzaklara gidersin 
Uzaklar seni ister, bak uzaklar da aşktan anlar bayım
Süt içtim acım hafiflesin diye
Çikolata yedim bir köşeye çekilip
Zehrimi alsın diye
Sizin hiç bilmediğiniz, bilmeyeceğiniz
İlahiler öğrendim.
Siz zehir nedir bilmezsiniz 
Zehir aşkı bilir oysa bayım! 
Ben işte miraç gecelerinde 
Bir peygamberin kanatlarında teselli aradım, 
Birlikte yere inebileceğim bir dost aradım, 
Uyuyan ve acılı yüzünde kardeşimin
Bir şiir aradım.
Geçen üç yıl boyunca
Yüzü dövmeli kadınların yüzünde yüzümü aradım.
Ülkem olmayan ülkemi
Kayboluşumu aradım.
Bulmak o kadar kolay olmasa gerek diye düşünmüştüm.
Bir ters bir yüz kazaklar ördüm
Haroşa bir hayat bırakmak için.
Bırakmak o kadar kolay olmasa gerek diye düşünmüştüm.
Kimi gün öylesine yalnızdım
Derdimi annemin fotoğrafına anlattım.
Annem 
Ki beyaz bir kadındır
Ölüsünü şiirle yıkadım.
Bir gölgeyi sevmek ne demektir bilmezsiniz siz bayım
Öldüğü gece terliklerindeki izleri okşadım.
Çok şey öğrendim geçen üç yıl boyunca
Acının ortasında acısız olmayı, 
Kalbim ucu kararmış bir tahta kaşık gibiydi bayım.
Kendimin ucunu kenar mahallelere taşıdım.
Aşk diyorsunuz ya, 
İşte orda durun bayım
Islak unutulmuş bir taş bezi gibi kalakaldım
Kendimin ucunda
Öyle ıslak, 
Öyle kötü kokan, 
Yırtık ve perişan.
Siz aşkı ne bilirsiniz bayım
Aşkı aşk bilir yalnız!



1-
Bir ilaç içsem bari diye düşündüm, 
Biraz kolonya sürünsem, 
Ferahlasam, pencereyi açsam.
Şöyle bir şey yazdım sonra: 
Yağmur, çamurlu bir elbise dikiyor şehre
Sıkılıyoruz hepimiz bu çamurlu giysinin içinde.
Berbattı, 
Bir şiire böyle başlanmazdı.
İç ses diye söylendim, 
Ardından Yıldırım Gürses...
Aptal aptal güldüm bir de buna.
Ayşecik vazoyu kırıyor
Ve ‘tamir et bakalım’ diyordu babasına.
Yapıştırsam da parçalarını hayatımın
Su sızdırıyordu çatlaklarından.
Karnabahar kızartmıyordu asla
Başrolde kadınlar.
Güçlü bir el silkeledi beni sonra
Sanırım Tanrı’nın eliydi.
Sayamadım kaç ah döküldü dallarımdan.
Binlerce yeşil gözü olan bir zeytin ağacı gibi, 
Çok şey görmüşüm gibi, 
Ve çok şey geçmiş gibi başımdan, 
Ah...dedim sonra
Ah! 
İç ses, diye söylendim
Çocukken şöyle dua ederdim Tanrı’ya: 
Tanrım bana hiç erimeyen, 
Kırmızı bir bonbon şekeri yolla.
Eski tül perdelerden gelinlik biçerdik
Kardeşimle kendimize durmadan, 
Olmayan çayları, 
Olmayan fincanlardan içerdik.
Olmayan kapıları açardık, 
Olmayan ziller çaldığında.
Siyah papyonlu olurdu mutlaka
Resim defterimizdeki damat.
Yedi günde yarattığımız dünya
Mutlu olurduk pastel koksa.
Ve şimdi şöyle dua ediyorum Tanrı’ya: 
Olanlar oldu tanrım
Bütün bu olanların ağırlığından beni kolla! 
Kaybolmak istemiştim bir zamanlar
Kapının arkasında yokum demiştim
Ve divanın altında da.
Bulamazsınız ki artık beni, 
Hayatın ortasında.
Kaybolmak istemiştim bir zamanlar
Beni kimse bulamazdı
Tanrı’nın arkasına saklansam.
O Kocamandı, en kocamandı o.
Bir kız çocuğunun hayalleri kadar.
Bir zamanlar kendimi
Bulunmaz Hint kumaşı sanmıştım.
Kaç metredir benim yokluğum? 
Benden daha çok var sanmıştım.
Benim yokluğumdan dünyaya
Bir elbise çıkar sanmıştım.
Dünyanın çıplaklığına bakmaya utanmadan
Sonunda ben de alıştım.
Ah...dedim sonra, 
Ah! 
Güzin Ablası kitaplar olan bir kızdım, 
İçim sıkılmasa o kadar
Tek bir satır bile okumazdım.
Taş bebeğim ters çevrilince ağlardı
Bir derdi var derdim.
Derdimi demeyi ben taşbebeğimden öğrendim.
Ninni derdim, ninni bebeğim! 
Cam gözlerini kapardı, naylon kirpiklerini.
Plastik gözkapaklarının ardında, 
Bilirdim rüyaları yoktu bebeğimin, 
Gözyaşları da.
Ağladıkça tükürüğümden sürerdim gözaltlarına.
Bu kadar kolay harcamazdım rüyalarımı, 
Kırmızı çantamda bayram harçlıklarım olmasa.
İnsan çıtır ekmeği ısırdığında, 
Kırıklar dolar kucağına, 
İşte orası umudun tarlasıdır.
Ve orada başaklar ağırlaştığında, 
Sayısız ah dökülür toprağa.
İç ses, diye söylendim
Ve ah dedim sonra, 
Böyle ah demeyi beli bükük bir ahlat ağacından öğrendim.
Dallarına salıncak kurardı çocuklar, 
Hızlı yaşanan bir hayatın şarkılarıydı salıncaklar.
Meyveleri tatsızdı
Eski bir lanetten dolayı
Herkes dişlerdi acı meyvelerini, 
Ve herkes söverdi ona.
İsmini yazardı herkes onun bağrına, 
Ah derdi o. Ah! 
Bıçağın ucundaydı insanların hafızası
‘İnsan unutandır
ve insan unutulmaya mahkum olandır.’
Tanrı şöyle derdi o zaman: 
Ah! 
Ne çok dikeni vardı ahlat ağacının tanrım, 
Ulaşılamazdı, 
Sen sarılmak istesen ona, 
O sana sarılmazdı.
Ne çok dikenin vardı Tanrım! 
Ne çok isterdim, 
Sana sarılamazdım.
Ve şöyle derdim o zaman: 
Ah! 
Ahlat ahların ağacıydı, 
Yaşlanmaya başlayanların, 
İtiraf edilememiş aşkların, 
Evde kalmış kızların.
Ahlat ahların ağacıydı, 
Cezayir nasıl cezaların ülkesiyse, 
Öyleydi işte.
Ve etimoloji Eti’lerden kalma
Bir zaman birimiydi yanılmıyorsam.
Ve yanılmıyorsam yalnız insanların, 
Kahvaltı edip ağladıkları pazar sabahları yokmuş o zaman.
Mesela o zamanlar
Mutsuz olduğunda insanlar, 
Yok olurmuş bazı dakikalar.
Gülümsedim o sıra, 
Bazen sevinirim, 
Sevinmek nedense hep yedi yaşında
Ve ah... dedim sonra, 
Ah! 
Bazen ah diyorum durmadan, 
Şimdi ben ahlatın başında, 
Otuz iki yaşımda.
Ahlar ağacı gibi.
Rengarenk çaputlar bağladım yıllarca dallarıma, 
Mavi, mor, kırmızı ve yeşil, 
İstedim, hep istedim, 
Sen iste derdim, iste yeter ki
Vereyim.
Her istediğimi verdim.Arttım, fazlalaştım, 
Eksikli yaşamaktan.
Ahlar ağacıyım, gibisi fazla.
Başka bir şey istemem
Artık beyazlaşan üç-beş tel saçıma, 
Hesabımı vermekten başka.
Vasiyetimdir: 
Dalgınlığınıza gelmek istiyorum
Ve kaybolmak o dalgınlıkta.
At arabasıyla kağıt toplardı
Her sabah çingene kadınlar.
Üst üste yığılırdı buruşuk kirli kağıtlar
Şaşırırdım
Kadınların mı yoksa kağıtların mı memeleri kocaman? 
Bir zamanlar öfkem beni zora koşardı.
Kızıl yelelerim yapışırdı terli alnıma
Ne eğere gelirsin ne de semere derledi bana, 
Yeniden doğmuş olurdum oysa, 
Öldüğümü sandıklarında, 
Yalnızca kağıtlarda iyi koşan bir at olarak.
Vasiyetimdir: 
En güçlülerinden seçilsin
Beni taşıyacak olanlar.
Ahtım olsun, 
Yükleri ağırlaşsın diye iyice, 
Tabutumun içinde tepineceğim.
2-
Bir göl vardı evimizin karşısında, 
Mavi gözleri olan, 
Kara yağız bir şehirde yaşamışım meğer yıllarca.
Ya siz, 
Nasıl bilirdiniz çocukluğunuzu ey cemaat? 
Nasıldı
Öldürdüğünüz birinin cenaze namazını kılmak? 
İlk üç vişneyi verdiğinde bahçedeki ağaç
Annem sevindiydi hatırlarım.
Ah demişti.
Ah! 
Üç küçük kırmızı dünya verilmişti sanki ona.
Annem çok sevinmelerin kadınıydı.
Bazen sevinince annem gibi, 
Rengarenk reçeller dizerim kalbimin raflarına.
Annem çok sevinmelerin kadınıydı, 
Sıcak yemeklerin.
Başına diktikleri o taş, 
Ne zaman dokunsam soğuktur oysa.
Ben okşadığımda ama, ısınır sanki biraz.
İç ses! 
Bu bahsi kapa! 
Mutfağa gidip domates çorbası pişirdim.
Çoktandır öksüz olan mutfakta
Buğulandı ve ağladı camlar, 
Gözyaşlarını kuruladım perdelerin ucuyla.
Çoktandır öksüz olan dünyaya baktım, 
Allah babasıyla baş başa kalmış insanlara, 
Poşetin tamamını beş bardak suya boşaltınca, 
Sanki biraz rahatladım.
Kazanlar dolusu çorba kaynatsam sanki, 
Artık kimse mutsuz olmayacaktı.
Ah...dedim sonra, 
Ah! 
İç sıkıntımla çektirdiğimiz bu fotoğrafta, 
Aynı vampir gibi çıkacağız.
Kırmızı çorbama ekmek doğrayınca, 
Sanki biraz ferahladım.
Karıştırdım ve iç ses diye fısıldadım: 
Hala aç mısın? 
Bir tren geçti yine tam o sıra
Ustura gibi kara, 
Düdük çala çala, 
Geçti şiirimin ortasından.
Kes şunu dedim, kes artık! 
Oldu olacak, 
Kan kardeşi olsun ruhumla yollar.
Merak ederdim, 
Kesik başları ve sarı ışıklarıyla
Nereye gider bu insanlar? 
Raylar uzanırdı içimde kilometrelerce
Bir kara yılan gibi, 
Bilemezdim menzil neresi? 
Ah...dedim sonra
Ve acilen makas değiştirdim.
İç ses, diye söylendim, 
Raydan çıkma bundan sonra.
Kuyruk sallardı, 
annemden kalma maaşım
her üç ayın sonunda.
Sevinirdi, 
Kocaman bir kara kediyi okşamış gibi ellerim.
Sarımsak kokulu fötr şapkalı amcalarla, 
Muhabbet ederdik kuyrukta.
Bizler sarımsak kokan uzun bir dizenin, 
Fötr şapkalı kelimeleriydik, 
Çürük dişlerimizle bizler, 
Dökülmüş harfler gibi kelimelerden, 
Saf ve pembe gülümserdik.
Bizler her üç ayın sonunda yeniden doğan bebeklerdik.
Neden ilerlemiyor bu kuyruk derdik, 
Neden hep aynı yerdeyiz, 
Hayattan söz edilirdi, 
Zor denirdi, 
Ve ardından susulurdu mutlaka.
Fötr şapkalı amcalardan biri
Ah derdi sonra, 
Ah! 
Kuyruk öfkeyle kıpırdanırdı o zaman.
3-
“Bir Arap şairi şöyle demiş, 
Savaşta yenilen halkına, 
Ağlamayın, ağlamayın, acınız azalır”
Uzun bir dize dayardı hayat her sabah karnıma
Şiir için düelloya gelmiş bir sevgili gibi, 
Sorardı: 
Daha yazacak mısın? 
Hayır derdim, 
Artık yazmayacağım.
Ama şöyle denir: 
Kılıç çeken kılıçla ölür.
Ama şöyle denir: 
Kaderden kaçılmaz.
Ama yazgısını yaldızlı çokomel kağıtları gibi, 
Tırnaklarıyla düzeltemiyor insan.
Yıllarca biriktirdim
rengarenk çokomel kağıtlarını kitap aralarında.
Aşık olduğumda, 
Çikolata kokardı kırmızı yazgım.
hayatıma hayat diyemem artık.
sarı yazgım her sonbahar onu
biraz daha fazla, ömür yaptı.
Maviye de, yeşile de dili dönmez ömrümün artık.
Kara yazgımı şimdi kim bilir
Hangi kitabın arasında saklıyorsun tanrım? 
Ah.. dedim sonra
Ah! 
İç ses, diye söylendim, 
Başımda rüzgar vardı
Başımda uğultular...
Kalbim usulca kıpırdardı
Ve ses çıkarırdı dokununca
Çan çiçeğiyle karıştırırdı onu belki
Bir başkası olsa.
Başımda rüzgar vardı, 
Yine esiyordum
Hızla dönmeye başladı kalbim
Rüzgargülüyle karıştırırdı onu belki
Bir başkası olsa.
Başımda uğultular...
Fırtına çıktı sonra, 
Yaşadığını anladı kalbim, 
Böyle yaşanamaz derdi
Bir başkası olsa.
Bir zamanlar meydan okumak isterdim.
Kaç meydanını okudum da bu hayatın.
Yalnızca iki harfini öğrendim: 
A
H! 
Ah benim nergis kokulu cehaletim...
Ruj lekeleri bıraktın bardaklarda
Anlatmak isterdin kendini durmadan
Bir bardağa bile olsa.
Ne diyecektin, ne söyleyecektin
Şairlerin şahı olsan, 
Bir AH’dan başka.
Ah benim nergis kokulu cehaletim
Bana yıllarca, bunca sözü boşa söylettin.
AH! 
Güçlü bir el silkeledi beni sonra
Sanırım tanrının eliydi, 
Sayamadım kaç ah döküldü dallarımdan, 
Çok şey geçmiş gibi başımdan
Ah dedim sonra, 
Ah! 
İç ses, diye söylendim.
Gel! 
Ahlar ağacından sen de biraz meyve topla.
Vasiyetimdir: 
Bin ahımın hakkı toprağa kalsın...



bugün kalbimi eski bir plak gibi
öyle çok tersine çevirdim ki
bazı şarkılar vardır
cızırtılı bir yağmur gününü anlatır
uzaklarda süren sarı yağmurluklu bir hayatı
deniz bazen kendini kaldırımlara fırlatır
o zaman bir yavru yengece bakan
insanların şarkısı olurdu o şarkının adı
keşke ismim iris olsaydı
keşke ismim herkese
sarı yağmurluğuyla koşan hayatı anlatsaydı
bazı şarkılar vardır
ellerim kocamanlaşır, tuhaflaşır
işte o ellerimle herkese
çamurlu şiirler uzatsaydım
hepsi çok kirli olsaydı tanrım
bazı şarkılar vardır
kırmızı akşamsefalarını anlatır
karanlığın kalbinde yalnız, açmanın acısını
komşu kadınların basma elbiseli konuşmalarını
geceyi onlar bahçeye taşırdı
ben ne zaman öleceğim tanrım
sabah olunca mı
keşke birkaç dakikayı ipek mendillere sarıp saklasaydım
irileşen, gitgide irileşen ağaç gibi
ismi nedensizce iris oluveren bir ağaç gibi
şu odanın ortasında dursam
saat kuleleri dökülürdü dallarımdan tanrım
artık sarı yaprakların ölü olduğuna inanmıyorum
bazı şarkılar vardır
kanatlarında yağmuru taşıyan kelebeği anlatır
kırmızı bir çakmak gibi neşeli ölmek olurdu
o şarkının adı
ardında yalnızca nemli sigaralar bırakmanın acısı
keşke ismim iris olsaydı
keşke ismimin bir anlamı olmasaydı
herkes çıkarsın kalbini
o çirkin mücevher sandığından
ve herkes onu birbirine fırlatsın tanrım



Sevgili Anneciğim, 
Binlerce kez açıldım, binlerce kez kapandım yokluğunda
Kocaman bir dağ lalesi gibi
Ve kapkara göbeğini dünyaya fırlatacakmış gibi duran.
Şimdi mucizevi bir yerdeyim
Muc’ın ucuz evinde
Sanki mürekkebi rutubet olan bir kalem
Duvarlara hep senin resmini çiziyor
di’li geçmiş zamanda birçok resim, 
Hep gülümsüyorsun
Aklının ortasında mavi bir yıldız varmış gibi
Ve o yıldız karanlık bir şubat akşamında
Durmadan soluyormuş gibi
Hatırlar mısın? 
Mavi saçlı bir tanrı gibi severdim Burdur Gölü’nü
O göl şimdi içimde kocaman bir anne ölüsü.
Vişne bahçeleriyle dolu, 
Neşeli bir şehre benzerdi senin sesin.
Bazen ölmek istiyorum
Beni yeniden doğurman için
İri, ekşi bir vişne tanesi gibi.
Kış başında bir ton kömür yığarlardı kapıya
Bazen görülen rüyalar gibi kapkara
Bir ton rüya çıtırdarken
Sen kar yağmadan önce başkaydın, 
Kar yağdıktan sonra bambaşka.
Sanki hep buluğ çağındaydım.
Kuşlar zaptederdi her yeri, sabahları
Binlerce kez söylerlerdi söyleyeceklerini
Bizim hiç anlayamayacağımız bir şeyi
Senin şarkıların aç kuşlara buğday saçardı
Kediler yusyuvarlak dururdu karın ortasında
Kar manzaralı bir resmin ortasında durur gibi
Gri kediler sarmıştı etrafımızı, gri dağlar...
Bir tek senin çocuklar üşüyecek rengi saçların vardı.
Ben bu eve Muc’ın ucuz evi diyorm
Yokluğunda böyle oldum.
Mucize öldükten sonra buraya taşındım.
Ve inan
Muc bu evi bana çok ucuza verdi.
Yaşasaydın, hayatının ortasına
Güller yığan bir adam olsun isterdim babam.
Sen bir çocuk romanı annesi ol isterdim.
Ölü mısır tarlaları hışırdıyordu
Ve kalbimde çıngıraklı yılan sürüleri
Diye başlayan bir çocuk romanında...
Şalına sarınırdın toprağa sarınır gibi
Erken öleceğini biliyordum bana bırakmak için, 
Bu acımasız ölü anne sesini
Şimdi mucizevi bir yerdeyim 
Zaman bir salyangozun vücudunda yaşıyor burada
Ve çok ağır ilerliyor.
Yüzümdeki çillerden başka
İsyan eden biri yok hayatımda.
NOT: 
Ölen her kadın için bir şiir yazdım.
Onları Muc’a evin karşılığında verdim
Çok ucuza.
Artık bütün üzgün oluşlarımın adı: 
ANNE!



Gözlerin bir yeşil fanilaydı balkonda uçuşan
Sicim yağmur taklidi
Bıkmıştım zor geçen kışlarımı anlatmaktan
Bardağa birkaç çiçek ıslamaktan.
Parmağımın ucunda kırmızı kenarlı bir bulut
Onu uzatırdım sana, yalnızlık gibi iri bir damla
Parmağıma düşen bir damla kandı aşk.
Seni sevince pazara çıktım sevinçten
Enginar aldım “süper enginarlar” diye bağıran adamdan
Oturup ağladım sonra, şaşırdın.
Bu “süper” oluşta canımı acıtan bir şeyler vardı.
Canımın acısıydın.
Ben bir tek o canı unutmamak için her şeyi hatırlamıştım.
Sevişmiştik.
Evde binlerce tespih böceğinin ayak izleri
Sevişmiştik.
Biri başımdan aşağı pırıltılarla dolu bir sözlüğü 
                                                               boşaltmış gibi
Seni sevince kıpırdayan her şiiri
Kahverengi bir çaydanlıkta saklıyorum.
Sonra gittin.
Birlikte kışlıkları naftalinleyecektik.
Söz vermiştim unutmayacaktım gözlerini
Bir yeşil fanila gibi ipte, alıp ütüleyecektim.
Herkese iyi akşamlar demeyi  öğretecektim gözlerine.
Sonra gittin.
Çocuk oldum bir daha, ağladım.
Kaç şiir, kaç kere sular altında kaldı.
Kitaplar, aşk, her şey.
Her şeyi son bir kere daha kurtaramazdım.
Keşke nane şeker gibi mentollü bir buluttan doğaydım
Sonra gittin.
Beyaz bir küf büyüdü evde, tersten yağan kar gibi.
Keşke dünya toz şekeri ile kaplı olsaydı.
Çocuk oldum sonra ağladım, yağmur bile beni ayıpladı.
Söz dedim, söz verdim.
Ruhumu gömdüğüm yer hala belli.
Güneşi özledim, sonra seni
Keşke gölgesine razı bir fesleğen olaydım.
Sonra gittin
Gözlerin bir yeşil fanila unutulmuş balkonda
Sicim yağmur taklidiydi
Artık iyice inceldi.



Ben şiirin nefer taşı 
Büyük bir Amerika keşfettim ruhunuzda 
Ben başarıların Kristof Kolomb’u 
Ne duruyorsunuz hadi alkışlayın! 
Cennete gitmek isterdim otostopla, 
Cinnete kadardı tüm yollar oysa, 
Tüm hayatı okşamak isterdim kedilerin şahsında 
Tüm sarı, tüm kara, tüm yumuşak. 
İlk sevgilimle bir kilisenin bahçesinde buluşurduk. 
Bir mezarlıkta öpüştük ilk defa, 
Rengarenk boncuklar saçılmıştı benden her tarafa, 
Kapkaraydı ama toprak. 
Binlerce ruhu taciz etmiş bir ilk aşk 
Tanrım sorarım sana neye yarar? 
İpek yolunda ipektim o zaman 
Baharat yolunda baharat. 
Aşk kırmızı atlastı, 
Ten Greenwich başlangıç meridyeni 
Yağmur yağardı, durmadan yağmur 
Coğrafyadan da anlarım, hadi alkışlayın! 
Keşke aşk şiiri yazsam 
Ne güzel, 
Aktarlara tarçın diye satardım 
Ticareti de öğrendim bakın, 
Hadi alkışlayın. 
Cesaret sanırım bir çeşit esaretti, 
Iskat edilmekti mirastan 
Tüm malvarlığını veremli kıza bırakmak 
Ananın vasiyetini çekirdek külahı olarak kullanmak 
Korkuyorum ama artık 
Hadi alkışlayın! 
Cesaretim bir süredir gözaltında 
İhzar müzekkeremi kendim yazdım 
Tehlikeli sayılmam artık. 
Kalbimin kalın kitabının arasında kuruttum 
Onu orada 
Beş parmaklı bir çınar yaprağı gibi unuttum. 
Kalbim! 
Şiirimin Hacer’ül esved taşı 
Hadi ama baylar, 
Bakın kaldıramıyorum, 
Yardım edin de şunu yerine koyalım. 
Hay! 
Keşke susmanın muhabbet kuşu olaydım. 
Ters Pinokyo olmak istiyorum Gepetto Usta 
Kötülüklere boğulup 
İnsanlıktan çıkmak istiyorum artık! 
Kafam karışık ama 
Yetişir! 
Bir beyaz balinanın karnında uyumak istiyorum artık. 
Camdan papuçlarım kırık..
Prens de bulamaz beni artık. 
Hayata söyleyin bundan sonra gitsin 
Anlamını masallarda arasın 
Hay! 
Ben sizin ruhunuza çiçek aşısı yapayım 
Da çiçekler açsın ruhunuz. 
Hadi alkışlayın! 
Biliyorum hala biraz safım. 
Keşfettim 
Küçük ruhlarınızdaki büyük Amerika’yı 
Hadi alkışlayın! 
BU SİZİN BAŞARINIZ.



Heceleme beni artık Allah’ım
Bırak okunaksız kalayım
Kaderimin hepsi pek iyi olmasın varsın
Bak, ömrüm eriyor işte
Çocukluk fotoğrafımdaki kardan adam gibi yanı başımda
Bak, ilkokul talebesi kalbimden
Yine karne parası istiyorlar
Bir gecekonduda oturuyor kalbim oysa
Yağmur yağdıkça
Bir gecekondunun damı gibi içine doğru ağlıyor
Saçlarımda dolunay taneleri eriyor
Saçlarımda bir kızılderili reisi
Oturmuş barış çubuğu tüttürüyor
İsmi: Mehtapta öpüşen iki sevgili
Kalbim küs oysa, kalbim yalnız bir kovboy
Nedense şimdi evinden çok uzakta
Saçlarım düşler görüyor
Rengarenk uçan balonlar havalanıyor her telinden
Saçlarımda kiraz bahçeleri
Salıncak kuruyor dallarına çocuklar
Hep ben düşüyorum, hep ben, 
Ben: 
İsmim kara bereli iki çocuktan biri
Ben çocuklardan biri, 
Fazla yaramaz.
Ne zaman ağlasa
İskambil kupası damlıyor gözlerinden
Rest diyor hep, rest. Ne demekse? 
Ben çocuklardan biri, 
Fazla yaşamaz
Ne bir sarmanı var okşayacak
Ne zamanı.
Zamanı sarışın bir kedi olarak yarat baştan Allah’ım
Bırak okşayayım.
Esirge ve bağışla beni gerçekten
Bırak düşlerimde kaybolayım.
Bir boş beşik hikayesinin olmayan çocuğuyum.
Kanadı kırılan kartal da benim beddua etsem.
Bir ağıt olarak yak beni Allah’ım
Parmaklarına kına olayım hayatın.
Affet bu siyah ve transparan duayı.
Ben zaten gecenin arka cebinde falçatayım.



Müsveddeler
“Tekirdir tekerlenir bir saranı bulunmaz”
diyen o adama....
1-
Anlatarak bitiriyorum hayatımı
Bilmiyorum başka nasıl bitirilir bir hayat
Bir çiçek çizdim bu akşam avcuma
İsmini herşey koydum.
Simli ojeler sürdüm yalnızlıktan sıkıldığımdan.
Müsveddesi gibi şimdi tırnaklarım
Yıldızlı bir gecenin.
Yıl 2000
Tekke ve zaviyeleri kapatıldı kalbimin
Tombul güvercinler dolaşırdı kiremit çatısında
Bulutlar akardı paçalarından, uğuldarlardı.
Kuşların şarkılarından anlarım.
Kimse hayra yormaz beni
Kuşbaz ve uçmaya meraklı, 
Ütüsüz giyerim karabasanlarımı
Sakarım, sık sık çarpar deviririm yazgımı
İçimdeki suyu döktükten sonra işte, ondan sonra
Şikayetim yok, rahatım.
Taşralı ve safım.
Yağmurda unutulmuş bir Tanrı’yla ahbabım
Balkonda asılı kalır günlerce gökkuşağım, 
Deterjan reklamına çıkacağız biz ikimiz Tanrı’yla
Ben böğürtlen lekeli çocuğu oynayacağım, 
O kirli beyaz gömleğim.
Ah bir de şu gömleğe, göynek diyecek kadar 
Cesur olaydım.
Teyzem öldü.
Kırkı yeni çıktı
En iyi hikayeleri ölüler anlatır
Ölülerin anlattığı hikayeler
İnşirah suresi gibi insanı ayartır
Kırmızı günleriyim ben takvimlerin
Okullar tatil oluyor ben söz konusu olduğumda
Şeker istemeye geliyor çocuklar.
Oyun oynuyoruz, 
Sağlam bir halatla çekiyorum acıyı kendime doğru.
Siyah iş günleri müdahale ediyor hayatıma
Mor bir köşe yastığı gibi isyankar oturmak istiyorum, 
Ben oysa divanın en ucunda.
Çorba pişirmek istiyorum, 
Sonra kalkıp ekmek kızartmak, 
Bıçağın ucuyla kazımak aşkı fazla kızardığında.
Söyleyin ateşe, 
Ruhunu üflemesin benden gayrısına.
Çiçek silindi bu sabah ellerimi yıkadığımda
“Ellerim bomboş...”
Kötü şiirlerden koru beni Tanrım
Amin! 
2-
Bir şaşkınlık şarkısı olarak besteliyorum aşkı
Kaprisli notalar, huysuz sololarla
Bekçisi olmayan geceler denk geliyor bana, 
Çaresiz bekliyorum, 
Düdük çalıyorum, 
İki el ateş ediyorum havaya.
Gecenin bir yarısı oturup ağlıyorum bir çocuk parkında
Ulumak gibi ağlıyorum
Köpekler koşuyor sağımda solumda
Tanrım! 
Diyorum sadece
Başka bir şey diyemiyorum zaten o an.
İyi niyetli ve sevimli bir kızdan kalanlar
Sallanıyor durmadan boş salıncaklarda
“Üzgünüm” diyor, 
Bir mutluluk şiiri yazamam bu saatten sonra! 
Yoksul çocuğuydun sen benim 23 Nisan sabahımın
Şiir okutmadım sana, folklor oynatmadım.
Yoksulluk diyorum, 
O an, 
Ucuz lafların çalılarına takılıyor şiirimin elbiseleri.
Sen tuz ol en iyisi sevgilim
Ben ekmekle duruma müdahale edeyim.
Bırak hazır soyunmuşken
Kuru öksürüğüne elma kabuğu ve tarçın tavsiye edeyim.
Tasfiye ettiler beni kediler aralarından
Yar olmaz bundan sonra sarmandan sana.
Beni tasfiye ve tavsiye arasındaki karışıklıkta
Müsait bir yerde bırak sevgilim.
Hem otuzumu geçtim azıcık
Gerisini ben yürürüm artık.
Çizgili olsun, buruşsun yüzü, 
Şiirlerim için yaşlanma etkilerini geciktirici krem kullanmayacağım.
Yokuş aşağı şarkımı söylerdim, sarhoş
“Kanatlarım vardır benim uçarım”
Koşup kaşe kabanından yakalardın uyduruk şarkılarımı
Ne çok ısıttın beni, 
Ne çok ısıttım seni, 
Buruştu ve kirlendi
23 Nisan’da takılan simli ve tül kanatlarım
Kurtulamadım, üstümde kaldı.
Ben sevgilim...
Bir çocuk bayramı gibi yaşamak isterdim her aşkı
Cezaya kaldım.
Bir mutluluk şiiri yazamamaktan dolayı
İmlamı iyice bozsam da farketmez artık.
Kime ne “de-da”ları ayırmasam? 
Noktalarda durmasam, 
Bir ünleme koşsam yalnızca, 
Sonu uçmak olan çığlığa.
Kime ne anlatarak bitirsem hayatımı? 
Ölümüme de bir şiir yamar nasıl olsa birileri artık.
3-
Bazı vakitler tren geçiyor evin yakınından
Yaşlanıyorum pencereden her bakışımda
Anna Karenina’yı taklit ediyor zaman, 
Atıyor kendini raylara.
Neden her aşk
Bir kadının cenazesini kaldırır mutlaka.
Sevdiğim adamlar çarpıyor camlarıma
Bir kelebek gibi kocaman, kara
Pervazlarımda kuruyorlar sonra
Begonya tozlanıyor, 
Unutmanın gözyaşları sanki bu tozlar.
Annemin temizlik günleri gibiyim
Yorgun, solgun ve beyaz.
Kardeşim ayağını sallıyor sevdiği şarkılarda
Birini çok sevmek gibiyim
Sütle siliyor tozlarımı kardeşim.
Kestane pişiririz diyoruz sobada
Hayallerimiz çatlıyor sonra, çıtırdıyor, kızarıyoruz.
Bu şiirden bir bölümü attım
Kilometrelerce uzağa
Tavşanlı pijamalarımla balkona çıkıp el salladım ardından
Havaya uçuracaktı şiirimi az daha, 
Attım.
Lokum getirmişti ve kitap, 
Ben ruhunu getirsin istemiştim oysa.
Onu  da tam buradan attım.
Ben ne de olsa yakıp yıkanlar listesinde
Ölü yada diri arananlardanım.
Bir Doğuş şarkısı söyletiyorum bazen hayatıma: 
“Aramızda uçurumlar söz konusuyken”
Uçurumlarda tenzilat varken hazır
Uçalım, hadi uçalım
Ben nasıl olsa
Bu müsveddelerin ortasında yalnızım.



Kedi ve kasımpatı kokuyor bütün sokaklar
Dilinin dönmediği duaları sayıklıyor
Zeyniler Köyünde Çalıkuşu şimdi artık zaman
Yağmur yağıyor durmadan
Ağlıyorum kaşarlanmış bir masumiyet olarak
Bir çılgının
Kedilerin ruhlarımızı okuduğuna inandırmaya çalışan herkesi
Bir elimde tabanca
Bütün dualarım delik deşik.
Başörtülü bir anne olarak bekliyorum, 
Ruhumun şark hizmetinden dönüşünü
Mahalle kavgalarına karışmadan.
Kocaman bir kabakla boğuşuyorum bazen, 
Doğruyor ve kızartıyorum onu
Günler Külkedisi, akşamları kömür yakıyoruz
Hikayeme bir hayat yazmak istiyorum
Pek de inandırıcı olmayan
Hayatıma bir ölüm.
Ihlamur göndermek istiyorum ruhuma, yün eldivenler
Geçmişim: 
Romantik radyo dinleyen o eski arkadaşım.
Limon ağaçlarından bahsetmek istiyorum son bir kez daha
Beni masalların ortasında bırakıp giden ruhuma.
Otobüs duraklarında yağmurlar bekliyor beni, 
Yağmurla beraberliğimden doğan
birinci ve yüz bininci hayaletim
Ucu ısırılmış bir simidin acısını durmadan
O kadar çok, o kadar çok hissediyorum.
Fareler yer altından fırlatılan havai fişeklerdi
Haberler getiriyorlardı, hep kötü haberler
Akşamları günahkar yazarkasalar kadar
Z raporları kadar uzun şiirlerim.
Elinde bir paket çubuk krakerle geçmişim
O eski arkadaşım
Yıkanmış midesiyle
İskambil kağıtları kusan, zarlar
Maça kızı ve pis yedili sayesinde
Kaç kere ölümle randevulaştı.
Plastik çiçeklerle ziyaretime geldi hayat
Semt pazarından alınma hırkasıyla
Her bastığında gıcırdayan tahtalarıyla
Öyle çok sevdim
Binlerce kapıcı karısından birinin ismiydi sanki kader
Delirdiğim altyazı şimdi aynalarda
Vazgeçtim sonunda hep tura gelen uğur paramdan
Yazık, hiçbir şair bir çiğ tanesi kadar bile sızamadı kağıda
Kayıp şiirlerim gül resimleridir şimdi
Yazık, bir son mektup bile bırakmadan gitti
Zeyniler Köyü’nde Çalıkuşu şimdi zaman.



Şimdiden bir hatırasın
Bulutsa, tozsa, uçarsa
Bütün (aşklar)  paranteze alınsın
Rüzgar çanısın, rüzgarın diline dolanırsın
Ne bir şarkısın, 
ne de dillerde nağme adın
Artık bazı şarkılar kadar yaralısın
Günler izmarit diplerinde biriksin
O zaman mutlaka bir trenle gelirsin
Köpüklerdensin, mavisin, sakinsin
istesen  suyun tenine bitişirsin
ellerimi bıraktım, artık bunu sana yazsın
İçimde iki yaşlı balık varsa, 
İçimde biri pulsuz, iki balık varsa
Biri sensen, gelirsen ve yok edersen
Bunu yazmak istiyorum sana
Sonra postalamak istiyorum
Pulsuz bir zarfla
Hiçbir mektup artık ikna etmiyor beni hayata
Bu kırmızı oyalarla saçlarımda
Beyaz bir tülbent gibi kalırsam
tenimde, süzemediğim tortularla
Gün olur sararırsa sayfalarda
Bıraktım ellerimi, sana bunu yazsın
Şimdiden bir hatırasın
Kırık kalplerle süslü bir sayfaysan
Camsan, saydamsam, beni kırarsan
Simlerimle sevişirim seninle
O süslü sayfaların üzerinde
İçimde iki mutlu yıl varsa, 
İçimde biri simli iki kadın varsa
Sen, gelirsen ve yok edersen
Bunu yazmak istiyorum sana
sonra postalamak istiyorum
Simli bir yılbaşı kartıyla
Hiçbir mektup artık beni, ikna etmiyor hayata
Şimdiden bir hatırasın
Açmışsa bir sardunya saksıda
Bütün (aşklar)  paranteze alınsın
Bıraktım ellerimi, artık sana bunu yazsın
mektuplar postaya takılırsa...
Ey aşk sen
Artık bazı şarkılar kadar yaralısın.



I-
Bir tezgahtar parçasıyım ben
Üç kuruşluk acıya müdahale edemem
Kanatlarımda sigara yanıkları
Gül diye okşadım onu yıllarca
Sen istersen derdim müşterilerime
Sen istersen kalbimin hepsi de melek olsun
İnanırdım bazen bir kase bal bile umutsuzdur.
Gül tutan bir adam aradım yıllarca
Rakamlar büyür, şehir küçülürdü.
Vazgeçtim, vazgeçtim sonra
Beni anneme götürsün bindiğim bütün taksiler.
Kalbim neden isli bir şehir? 
Kalbim! Neden ben? 
Bir tek aşk sözü söylememiş gibiyim.
II-
Bir tezgahtar parçasıyım ben
Kendime alıştım bodrum katlarında
Geceleri yokluğum karşıladı beni
Kuru yapraklar sererdi merdivenlerine
Viks sürdüm burnuma, coca-cola içtim
Ağlamaklı oldum kaç kere çilek reçeli yüzünden.
Büyülendim Sibel Can çalınan taksilerden
Büyülendiğin şeyler, 
Büyülenmediğin şeyleri döverdi bilem.
Neden sen böyle çocukluk resmiydin kalbim? 
Kendime alıştım bodrum katlarında
Artık bir karanlık bağımlısıyım.
Kezzap attı yüzüme sokak lambaları
Tenekeden bir aydınlıkla kestim
Hayatla ilgili bütün bağlarımı
Hazırım ben
Bir anne ismine bağlamayı her şeyi: 
Füsun...
III-
Acıklı sözler kraliçesiyim ben
Yağmur bir daktilo kız kadar hızlı
Hızlı daha hızlı
Fazla vaktim kalmadı
Artık ifadem alınmalı.
Asaletim de sizin olsun baylar, rezaletim de! 
Beni bir sutyen lastiğiyle asın.
İnanın kendimin
“Yokluğunda çok kitap okudum”
Bana birkaç hayati meseleyi ödünç ver kalbim
Görüş günlerinde seninle konuşabilmem için.
Kalbim neden ben? 
Sırf sevinsin diye seni bir kere bile
Elinden tutup parka götürmedim.
IV-
Melankoli ve kolonya şişesi
Kalbim ile İzmir aynı şey mi? 
Boyunlarında simsiyah birer halka
Kumruların hepsi de dişi mi? 
Gugukguk yusufçuk
Nerdesin? Burdayım.
Bekleyin, bekleyin geliyorum! 
Melankoli ve kolonya şişesi
Hayatımın üstünde imkansız kuşlar uçuyor.
V-
Kalbimi bıraktım bir yanıbaşımda
Kanatlarımda hep böyle yalnız başıma
Son şiirimi de kaybettim.
Kalbim! Neden ben? 
Son çocukluk resmimi de bir yabancıya gönderdim.



Aşkın kanununu tahsil etmiştim kalbimin en doğusunda
İçimde yağmur duasına çıkmış birkaç köy
Birkaç köy sular altında.
Kalbimin doğusu, 
Her resme güneş çizen bir çocuktu.
Gam yükünün kervanları yürürdü dudaklarımda
Kavruk ve çatlaktı dudaklarımın toprakları.
Ölümün ötesinde bir köy vardı
Orda, uzakta, kalbimin en doğusunda
Şimdi bana yalnızca
Dertli türkülere duyduğum karşılıksız aşk kaldı.
Güzel beyaz bir tay doğururdu her sene hafızam
Yorgundu oysa
Durmadan, durmadan hatırlamaya koşmaktan.
Kalbimin doğusunda bir yalan dünya vardı.
Okyanusları mavi olmayan.
Benim için hayat, 
Kalbi kalpazanlıktan kırk sene yatmış çıkmış bir adamdı.
Geçmişim acıyor şimdi, yalnız benim değil
Benim ülkemin geçmişi de acıyor mesela.
Bilirdim oysa ilk badem ağaçları çiçek açar baharda.
Bilirdim çiçek satan çingene kızlarını
Onlar bütün şimdileri, bütün zamanlara
Bir gül parasına satardı.
Oğlan kıza bir gül alsa
Bilirdim odur en kırmızı zaman.
Adına aşk diyorlardı
Kalbimin en doğusunda bir yalan dünya vardı.
Kim bir şairi kırsa
Şair gider uzun bir dizeyi kırar mesela
Bilirim kim dokunsa şiire
Eline bir kıymık saplanacak.
Bilirim kırılmış dizeleri tamir etmez zaman
Yorgunum oysa
Durmadan kendime bir tunç uyak aramaktan.
Aşkın kanununu tahsil etmiştim kalbimin en doğusunda
Boş salıncaklar gibi gıcırdayarak konuştum karanlıkla
Kediler gibi mırıldanarak.
Alkolden bir denize bıraktım kalbimi
Kırmızı bir sandal gibi, 
Arka sokaklarda sarhoş konuştum karanlıkla.
Avuçlarımla konuştum, 
Allah büyüktür diyen insanlar gibi.
Kedi dili bisküvilerinin bir pastayla konuşması gibi
Yumuşak ve kremalı konuştum onunla.
Baharda leylaklar açardı boynumda
Mor ve pembe konuştum karanlıkla
Gece açılıp gündüz kapanan bir parantezdim, 
Sözler vardı içimde işe yaramayan
Sözlerle konuştum karanlıkla...
Önce söz yoktu kalbimin en doğusunda
Sözler...
Bir yağlı urgandı acıyı boğmaya yarayan.



Kayboluşumun beşiğini sallıyorum bu akşam
Büyüyor yavaş yavaş
Sırtında parmak izleriyle zamanın
Bir tekir kedi ile beraber
Seyrediyorum hayatı: 
O meleklerin cebinden düşen anahtardı, 
Son zikrin halkası
Allah’ın son hatırası
O bizim kaçırdığımız fırsattı
Uğurböcekleriyle parmak uçlarında
Küçümserdi hep ona olan aşkımı
Gözünün yaşına bakmadan şimdi ben
Kovuyorum ihtiyarı
Ardımda kırık bir ayna
Üvey anneleri hayatımın.
Batsın diye güneşe tempo tutan o kız çocuğu...
Evden kaçışımın pembe spor ayakkabıları vardı.
Hüzün neydi sanki o zaman 
Artık kullanılmayan dikiş makinesi annemden kalma.
Ölüm neydi sanki o zaman
Bir önseziden başka.
Evden kaçabilirsin artık çocuk, 
ama kaderden asla! 
Babam
Çıkarılmış bir adam bütün fotoğraflardan
Kader neydi sanki o zaman, 
Masada açık unutulmuş
Turuncu kulaklı bir makastan başka.
Bir ağaca bakıyorum şimdi
Başladığı yerde bitiyor dünya
Alışıyor dil şimdi
Azı dişin bıraktığı boşluğa.
Bastırıldı nihayet hayatın kadife kalesinde çıkan isyan.
Söküyorum şimdi sözleri birer birer
Kalpten kalbe giden yolu kapayan
Kalbim, anlatılmaktan usanmış, 
Yıldızı sönmüş bir komedyendir artık, 
Dilencinin önünde kahkahalar atıyor, 
Kirli bir mendille çıkınlanmış şimdi dünya.
Hayretle bakıyorum kedinin gözlerindeki çapağa, 
Geri vermiş hayata çaldığı şiirleri, 
Ne zaman aşkı tersinden okusam
Anlıyorum kediler bile meğer alışmış bu yokluğa
Sallayıp duruyorum bu akşam kayboluşumun beşiğini, 
Gönüllü hemşire birinci sigarasına.
Sarhoşum kadehlerde biriken tozla
Çekil diyorum kağıda, çekil, 
İçer ve zehirlenir
Ne zaman gözlerimden mürekkep damlasa.
Kalbime dokunuyorum bir kelebeğe dokunur gibi
Yetmez mi acaba bu dökülen pullar aşka? 
Yoksa şu sızıyı
Sobası tüten evin şiirinde mi saklasam? 
Şu sardunyanın kırmızı çiçek açışına
Yetmez mi acaba ah kör olmuş bir Türk filminde ağlasam? 
Ne zaman sorsam, 
Anlıyorum kediler bile meğer alışmış zamana.
Dünyayı bir salyangozun izlerinde dolaşsam, 
Elimde parlak bir harita
Hiçbir atlasta henüz yer almamış.
Ardımsıra yollara hayalimin kırıklarını bıraksam
Yeter mi bu izler beni kendime getirmeye acaba?



Pollyanna’ya Son Mektup
“Aşk mektupları elbette yakılmalı, 
geçmiş en soylu yakacaktır.”
                              (Nabokov) 
Muhabbet kuşumuz öldü
Arkasında uçuşan tüyleriyle mavi bir sonbahar bırakarak
Biliyorsun ölüm, mavi boş bir kafestir kimi zaman
Acıyı hangi dile tercüme etsek şimdi yalan olur Pollyanna
Uyuyamadığım gecelerin sabahında
Gözaltlarımdan mor çocuklar doğardı
Mor çocuklarıma ninni söylerdi sabah ezanları
Fırtına ters çevrilen şemsiyelere benzerdi
Duaya açılan avuçlarım
Avuçlarıma kar yağardı
Kimi zaman tipi...
Kaç kere avuçlarımda mahsur kaldım.
Birkaç kış geçti Pollyanna
Ben hep mahzun kaldım.
Kocaman bir kardan adam yaptı içime bir çocuk şair
Tuhaf şarkılar mırıldanarak: Şiirime kenar süsü olsam ben
                                              Bir kenar süsünün gülü olsam ben
                                              Sarı deftere tuttuğum bir günlük
                                              Aşk olsam ben...
Sonra yazları
Yaseminlerle sarmaş dolaş bir balkonum oldu
Balkon yaseminlerle sevişirdi
Rüya hülyayla sevişirdi.
Ben o beyaz ve güzel kokan çadırın altında
Geceyle sevişirdim.
Bir davet gibi otururdum balkonda
Bir beyaz örtü gibi sarardım acılarımı başıma
Ben sevgilisi çile olan bir gelindim Pollyanna
Gel derdim gel, kim olursan ol yine gel...
Çiçekli bir düğün davetiyesi gibi otururdum balkonda
Yıldızlar ürkerdi, titrerdi davetimden
Ayın etrafında beyaz bir hale dönerdi.
Bileklerimi uzatırdım çıplak, beyaz ve inca
Işıktan bir kelepçe istedim yüz görümlüğü olarak Pollyanna.
Secde eden alnımı, 
Şarap içen dudağımla öpmek istedim.
Dizlerimde ve dirseklerimde nasır tutan arayışımı
Beyaz bir merhemle ovmak istedim.
Beyaz bir günahtır aramak kimi zaman Pollyanna...
İtiraf etmek gerekirse
Domates-biber biçiminde tuzluklar aldım pazardan
Kalp şeklinde kültablaları
Kalbimde söndürülmüş birkaç sigaradan kalan kül
Yetmezdi yeniden doğmaya.
Orhan Gencebay dinledim itiraf etmek gerekirse
Bedelini ödedim ama Pollyanna
İtiraf artık tedavülden kalkmış bir kağıt para.
Hayatım bir mutsuzluk inşaatıydı Pollyanna
Çimento, demir, çamur...
Duvarlarımı şiir ve türkü söyleyerek sıvardım.
En üst kattan düşerdim her gün
Esmer bir işçi gibi dilini bilmediğim bir dünyaya
Hayatım bir mutsuzluk inşaatıydı Pollyanna
Sana ve mutluluğa yazılmış mektuplarıma
Cevap beklediğim zamanlarda.
Benim bir köyüm olmadı.
Hiçbir şehir karlı sokaklarıyla bana
Pazen gecelik giymiş bir anne gibi sarılmadı.
İstanbul’u evlat edinsem
Benimsemezdi nasıl olsa otuz yaşında bir anneyi
Yüzyıllarca yaşamış bir çocuk olarak.
Mütemmim cüz olamadım hiçbir aşka Pollyanna
Bir kitaba bir cüz olamadım.
Yukarıdan aşağı, yedi harfli battal boy bir intiharı denedim.
Hiçbir bulmacayı tamamlayamadım.
Bir kediyi okşasam ellerim yumuşardı
Biri okşasam bir yumuşardı.
Bire “BİR” olamadım.
Fırfırlar olmalıydı oysa hayatımın kenarında Pollyanna
Kırmızı puanlı bir şiir olarak uyumalı, mor puanlı
                                                                     uyanmalıydım.
Pişman olmamalıydı orada olmalarından yeşil farbelalarım.
Bir çingenenin çıkardığı dil olmalıydı şiirlerim.
Sana bu son mektubu, 
Artık senden mektup beklemediğimi söylemek için
yazıyorum Pollyanna
son şiirini yazmaya cesaret edememiş bir şair olarak.



I.
Sevgili Pollyanna, 
Sen bu mektubu okurken
Soğuk bir doğu sokağında, 
Acılarla yüklü bir faytonla dolaşıyor olacağım
Atların boynunda ziller ve pembe orlondan püsküller
Şaklayan kırbaç ve gıcırdayan tekerlekler.
Kömürümüz bitti tam kışın ortasında
Toz hatıra ve talaş bastık sobaya
Üşüse böyle yapardı mutlaka hazreti İsa da.
Aşkın yüzünden düşen bin parçayı
Toplamaktan yoruldum ben artık Pollyanna
Yolda bavulumu çaldılar
Bana hediye ettiğin o kırmızı elbise de içindeydi
Ne güzeldi
Ben kendime çilek derdim onun giydiğimde
Bakar bakar anne derdim memelerime
İnsanın memesi olması büyük bir çilektir Pollyanna
Güzeldi yine de o yıllar
Küçük sarı pütürleriyle
Ne çabuk geçti.
Ama zaten onu burada giymeme izin vermezlerdi
Belki artık hiç olmaması daha iyi
Çalınmış bir güzellik, 
Yasaklanmış bir güzellikten daha iyidir.
Ama onu asla unutmayacağımı bilmelisin.
Dilerim sen pötikareli gömlekler gibi neşeli, 
İri dişli bir mısır koçanı kadar
Mutlu ve yan yanasındır.
Belki bir gün beni ziyarete gelirsin
Sana krem fıstıklı ekmek ikram ederim
Artık çok mutlu olacağızlı ekmekler
Süte ekmek doğrar ve
Papara papara diye şarkı söyleriz.
Sen ruhumun misafir odasında uyursun, 
Süt ve gözyaşı lekeli yumuşak yer yatağında.
II.
Sevgili Pollyanna, 
Senin romanlarında her şey o pazartesi başlardı
Kot pantolonlu, uzun bacaklı pazartesilerdi onlar
Ben mutfakta Edith Piaf dinler, 
Bir lağım faresiyle göz göze bulaşık yıkardım.
Şehrimizin aşkı ve şehrimizin şarkısı
Öfkeyle pis su borularında dolaşırdı.
Sana patates kızartırdım.
Patatesler pazartesi kadar kırmızı oluncaya kadar...
Ölüm bizi ayırıncaya kadar...
Aşkımız şehrin en güzel aşkıydı
Kolay değildi, kolay olmamıştı
Yıllarca şehrin en güzel aşkının benekleriyle yaşamak.
Kirli muşamba perdeli meyhanelerde ağlardım
Masaaltı kedileriydi benim için ağlamak, 
Bazen tekirdi, bazen sarman
Kim önce fırlarsa parsayı toplardı.
Öfkem içimde emekleyen kırmızı patikli
Bir bebekti sanki Pollyanna
Her köşede nergisler satıyorlardı sokaklarda
Baygın kokulu güneşler gibi...
Onları satın almak, 
Sonra bir gün yüzü çatlak intiharlarımı boyatıp
Otuzaltı numara bir hayata başlamak...
Uzun bir nekahet döneminden sonra
Nihayet ayağa kalkmak...
Öfkem
Üstü kalsın derdi ve bırakırdı hayatımı
Bayat bisküvi kokan o mahalle bakkalına
Öfkem
İşi bitmiş bir çalı süpürgesi gibi
Dayamaktır kendini duvara...
Öfkem Pollyanna
Neden güzeldi? 
Bütün güzeller gibi elinde bir bardak sıcak çayla
Her şey o pazartesi başlardı
Şehrimizin aşkı ve şehrimizin şarkısı
Öfkeyle pis su borularından taşardı.
III.
Sevgili Pollyanna, 
Radyo tiyatrosu dinlenirdi bir zaman içimde, 
İçimde dünyanın en eski kedisi
Eski bir sobanın yanında uyuyordu.
Çocuklar bir köşede
Yenidünya çekirdekleriyle beştaş oynardı
Frenk elması da derler
Sarılı kahverengili bir meyve.
Annem işte öyle bir kadındı
Çocuklar gökyüzüne bakar sorardı: 
Ay dede orada ne yapıyor anne? 
Annem öldüğünde ay dede içimde
Yüzlük bir ampul gibi parçalandı.
Annem işte öyle bir kadındı
Aşure getiren çocuklara, 
Teşekkür eder gibi yaşardı
Öldüğünde gül resimli bir takvim yaprağıydı.
Pollyanna, 
Sana göre insan profiterol yer gibi yaşamalı
Bir çamur deryasının içinde
Küçük mutluluk topları yakalamalı.
Bense vücuduma şiirler saplıyorum durmadan
Sen de bilirsin ya Allah
Dayanabileceği kadar acı verirmiş insana.
Geçen yazı
Bir dut ağacının altında roman okuyarak geçirdim
Dut taneleri düşerdi sayfalara
Tıpkı tatlı bir yaz yağmuru gibi
Büyük taneli tıpırtılarıyla
Kendimi dut ağacının gölgesini yiyen
Bir ipek böceğine benzetirdim.
Ucuz teşbihler beyaz atlı prenslerdir Pollyanna
Bir şiire gelir
Ve onu bu hayattan kurtarırlar.
Ah Pollyanna, 
İçimde sanki hep aynı şarkıyı çalan bir laterna: 
Cancağızım basma perdeme bir çiçek de sen olsaydın
Kaçarken yangın merdivenlerine
Keşke grapon kağıtları assaydın.



Bir roman yazmaya başladığım o gece için.....
Yalnız bırakma beni bu paragrafın başında
Bu boşluğu bir masal doldurmaz
Kanalizasyondan fırlar bir cadı, 
Başını engizisyona çarpar.
Ölürüz belki ikimiz de ucuz bir aşk romanının sonunda.
Patlamış mısıra benzerdi senin mısraların
Isınır ve patlardı
Beyaz çiçekler açardın sonunda
Bahar dallarının hatırına beni anla.
Küçük bir tırtıl gibi büzüştüm yatağımda
Hep böyle uyudum yıllarca
Sanırdım, 
Bir gün doğuracak beni bu yatak
Son ve o en büyük sancıyla
Sanırdım
Tanrı bırakmış beni kocaman parmağıyla
Bir yumuşak çiçeğin ortasına
İçimde bir kedi durmadan oynardı
Parmak kızın DNA sarmalıyla
Alice’den çalıntı gözyaşlarım
Çiğ taneleri olurdu sabahları yastığımda.
Ömrüm geçti bir çiçeğe benzemekle
Hangi hayat süslendi senin için bu kadar.
Su getirdim perilerine küçücük avuçlarımla
Beni anla.
Kurşun kalemin hatırına beni anla
Razıyım uçsun bu şiir silgi tozlarının kanatlarında.
Toprağın seviyesine ineceğim
Anlamalı beni mezarım da
Bir uyağa takıldım, düşmeye razıyım
Artık beni anla.
Annemin bir şiir defteri vardı
Yaprakları gitgide sarardı
Hep sararan bir şey olarak kalmışsın aklımda.
Sanırdım
Bu dünya karaciğerinden hastadır
Sanırdım
Boyama sarışın bir kadındır zaman
Hep hayatını anlatır.
Eski bir şiirsin sen, unutulursun, unutma
Dekolten fazla kaçmasın aman, 
Ayıplar sonra Anadolu yakanı kapa
Konuşma, konuşmak istemezsen
Ben konuşurum tavanda koşuşan ışıklarla
Hep aynı şeyi söylerim
Beni anla.
Yeni bir şarkıya başla
Hem şarkı dediğin şarttır yaşamaya
Şarka gittin geldim ardından
Hatırla orada fıskiyesi dönen havuzlar vardı.
Kalabalık avlular, yüksek duvarlar
Başımız döndüydü hatırla
Sürmeleri ne karaydı kadınların
Herkesi bir yere sürer ya dünya
Gözlerine sürülmüştü orda kadınlar.
Belki sen yoktun orda
Güller vardı.
Ben bir şair olarak güllerden bıkmamıştım daha, 
Ba ‘su ba’del mevt
Hayata daha çok vardı
Beni anla.
Hatırla tavus kuşları vardı
Aşık olunca kanatlarından mavi güneşler doğardı.
Ben doğmamıştım daha hatırla.
Bak, işte burada.
Susan kadınlar vardı
Ben susamamıştım
Ama herkes içmişti.
Belki sen yoktun orada.
Aklımın taş kaldırımlarında dolaşırdı adamlar
Ayak seslerini dinlerdim
Perdem aralıktı, ışığım açık
Nedendir diyordum durmadan
İnsanın derisine bu kadar güzel bir resim çizmiş Allah
Sanırdım
Allah olmasa çöpten adamlar gibi yakışıksız çıkardık
fotoğraflarda.
Ağlamıştık
Boyalarımız aktıkça ferahlamıştık hatırla
Gözyaşlarımız simsiyahtı
Sanırdım
Yanağımın sıcağına göç ediyor kırlangıçlar
Beni anla.
Geçti ömrüm iklimden iklime
Yuva yaptım kaç paket cigaranın bacasına
Yorgunum, kahvem çamur gibi
Batmaya da razıyım, artık beni anla
Yeter ki sen beni
Hiç yazamayacağım bir romanın kollarına atma.



Işıl’a....
Yine gittin o karanlık odaya
Karanlık uykularına.
Sen hep gülerdin oysa, gülüverirdin
Bir bakardım eğilmiş su içiyor
Gamzelerinden kuşlar.
Bir bakardım gözlerinde
Güneşli ve sıcak iki hurma.
Bir bakardım hayata dikleniyor
Diktiğin horoz ibikleri saksılarda.
Biriciğim, kardeşim ne oldu sana? 
Karşıyaka vapurunda alıştı dilim en çok acıya
Acı çaylar içer ve bakardım karanlık sulara
Bir balığın uykusunu düşlerdim
Karanlık sularda kaybettiği rüyaları, 
Sigaramdan kopup giden iki kıvılcım
Merak ederdim ne konuşurlar aralarında? 
Sen beni hep merak ederdin, 
Sen beni hep yemeğe beklerdin, 
Seni sıcacık evimizde bulduğumda
İki kıvılcım buluşmuş gibi olurdu
Balığın karanlık uykusuyla.
Bir kesmeşeker koymuş gibi olurdun sanki
Dilimin ucuna.
Berekettir diye hani geçen hıdrellezde
Karınca kumu toplayıp getirmiştin
Kimse bereketi öyle getirmedi bana
Küçük, küçücük bir torbada
Az gerçi cüzdanımda hala kağıtlar, 
Ama bozuklar harmandalı oynuyor, 
Zil oluyor parmağımın ucunda, 
Küçücük insanlar şimdi cüzdanıma her bakışımda
Neşeli bir ateşin üstünden atlıyor.
Kardeşim, biriciğim, kimse yoksulluğu benim için
Böyle sevimli kılmadı şimdiye kadar.
Kötü rüyalar görürdüm durmadan
Bağırırdı bir yaşlı kadın: 
“Mavi alevlerin ortasına, 
Bu kırmızı elbise giymiş kadın yakışır.”
Sanırım birileri beni yakacak
diye tuttururdum sabahları.
Ateş iyidir derdin sen, başarıdır, 
Çok şeyler başaracaksın.
Kardeşim, biriciğim sen olmasan, 
Ablanın kabuslarını kim hayra yorardı? 
Yine gülsen, gülüversen, 
Ben böyle saymazdım
çarşafımdaki kırmızı gülleri o zaman, 
Sayıyorum, sayıyorum
Hiç bitmiyor güller, 
sensiz hiç bitmiyor zaman.
Çıksan o karanlık uykudan, 
Kilerde fazla güneşimiz kalmış mı bir baksan.
Bütün serotonin geri kalım inhibitörleri birleşseler
Geri alamazlar çünkü, 
hayra yorulmuş bir rüya kadar sevinen hayatı, 
geri alamazlar bir avuç karınca kumunun huzurunu.



Gece lambası kırmızı bir kadın yapıyor beni
Oysa limon ağaçları bahçede küçük sarı güneşler taşıyor.
Dokunsam bile onlara yanmam. Ne tuhaf! 
Bir oyuncak ayım vardı, ismi Işıldak.
Bir kızkardeşim vardı saçları simsiyah
Ne tuhaf böyle hatırladıkça herşeyi,
Ağrı Dağında saçlarımı karla yıkamak.
Kırmızı bir mum olsam yakışırdım şamdanıma
Oysa çok üşüyor ellerim bu akşam...
Martılardan duygulanmadım hiç, ne tuhaf! 
Ben belki denizden bile eski biriyim.
Başka isimler bulmak isterdim martılara
Kirloş mesela kirloş desem artık onlara.
Kasapların perdeleri boncuktan
Et. Kan. Ve o boncuklu şıkırtılar
Ne tezatlı bir şey, ne tuhaf
Ne tuhaf acıyla hiç konuşmamak.
Gece lambası kırmızı bir kadın yapıyor beni
Herşey şimdi itiraf edilmeli:
Kocam bir çingeneydi.
Eşiniz bir çingene mi hanfendi? diye sorarlardı.
Hayır efendim derdim, hayır eşim bir sanatkardır.
Eski yırtık gecelikler, eski yırtık çarşaflar
Eski, yırtık bir sızıyla sevişirdik.
Herşey şimdi itiraf edilmeli:
Bir picaması bile yoktu benim kocamın baylar.
İnsan çingeneyse, yani ruhu çizgiliyse
İnsan acıyla yalnızca sevişebilir baylar! 
Soruyorlar. Soruyorlar:
"Ellerin neden titriyor sevgilim"
Bilmiyorlar doğmadan öldürdüğümü üç-beş çingeneyi.
Üç-beş dünya kaldı artık aramda dünyayla
Artık açıklayamam bir türlü.
Ne tuhaf geçmişim kırmızı bir kadın yapıyor beni.
Herşey şimdi itiraf...
Bulurlar sabaha siyah, çirkin bir balık olarak
Açıklayamazlar artık beni bin türlü.
Bilmeyecekler, bilmeyecekler bir çingenenin
İsmini vererek kendime öldüğümü.
İsmim...İsmim...İsmim Kurbati.
Aralık '97
Ludingirra 5, Bahar 1998



Hayat hikayelerine bayılırım. Ben toprağa 36 numara ayaklarıyla basan, biraz şaşkın bir kadınım. Tuhaf bir masal. Yerde ne var yer boncuk, gökte ne var gök boncuk, işte ortasında ben varım. Hayatım uzun süren bir şaşkınlıktan ibaret olacak sanırım. 
Uslu, içine kapanık bir çocuktum ben. Ancak nedense birdenbire olmadık şeyler yapardım. İlkokul 1. sınıftayken evden kaçtım mesela. 
Lisenin bahçesine gidip ayaklarımı kırmızı balıklı havuzun içine soktum. İğde ağaçları vardı bahçede bir de. Beni akşama buldular. O gün annemden yediğim dayak beni epey idare etti. 18 yaşıma kadar bir daha evden kaçmadım. Sonra 18 yaşımdayken bir daha evden kaçmaya karar verdim. Babama hitaben artık büyüdüğümü ve diğer bazı ehemmiyetli hususları belirten bir mektup yazdım. Sanırım kırmızı balıklı havuzu özlemiştim. Ancak bu kaçışımda bir daha eve dönmedim. Hatta evlenip kaçarak evlenen ilk şehirli kız unvanını aldım. 
Yine ilkokuldayken, bizim sınıfta hep şımarık zengin çocukları vardı. Müstahdemin oğlu da bizim sınıftaydı. Onu hep iter kakardık. Çok ezik ve sessizdi. Bir gün işi iyice azıtıp onu köşeye sıkıştırdık ve mataralarımızdaki suyu kafasından döktük. Soğuktu. Üşümüştü ve titriyordu. Birden gözlerim onun kapkara, kocaman ve acı çeken gözleriyle karşılaştı. Afalladım ve kalakaldım. Eğer şairler birdenbire şair oluveriyorlarsa ve ben de eğer bir şairsem, işte o gün şair olmuşumdur kesin. Belki o kara ve kocaman acıdan özür dilemek için yazıp duruyorumdur. 
13 yaşımdayken annem öldü. Hani bazı insanlara isimleri çok yakışır ya, işte annem o insanlardandı. İsmi Füsun'du. Annemden bana kalan tek miras bir sihirdir. Onu ne zaman özlesem hep bir şiir yazdım. 
Çocuk romanlarını çok severim. Özellikle Uzunçorap Pippi'yi. O benim kahramanımdır. Çilli, kırmızı saçlı ve palavracıdır. Bir gün hayatımı hiç nokta konulmadan yazılmış bir çocuk romanı olarak yeniden kurmak istiyorum. Belki her noktanın bir süre sonra kanayan bir virgüle dönüştüğünü bildiğimden. Aniden şiir yazmayı bırakıp, çocuk romanı yazmaya karar verebilirim. Zaten hiç prensibim olmadı benim. Bazen "Bak kızım şu üç günlük dünyada senin de bir prensibin olsun, bak elaleme nasıl prensip sahibi" diye nasihat ediyorum ama olmuyor. Olamıyor. Dolayısıyla şiir yazmak gibi bir prensibim yok.Derdimi anlatmaya çalışıyorum ben. Patates baskısı yaparak derdimi anlatmam mümkün olsaydı, kuşkusuz öyle yapardım. Hem eğlenceli olurdu böylesi. Hem daha az zarar verirdim kendime.
Pek çok işte çalıştım. Sekreterlik, anketörlük, pazarlamacılık, tezgahtarlık. Hepsinden de istifa ettim. İstifa etmeyi çok sevmişimdir hep. Tam benim tarzım. İstifa etmek kendimi çok asil hissetmemi sağlardı. Bence herkes en azından bir kere şöyle anlı-şanlı istifa etmelidir.Tavsiye ederim. 
Boşandıktan sonra bir bodrum katında yaşamaya başladım. İkide bir su basardı orayı. Ben de eşyaları bir kenara toplar, sabırla pis suyu boşaltır ve Tanju Okan'ın `Kadınım' şarkısını mırıldanırdım. "Sevdiğim o kadın yok artık bu evde" pis su boşaltıp ev temizledikten sonra, sevdiğim o kadın olurdum ben yine. Kendimi iyi ve güçlü hissederdim. Çapkın hayallerin çirkin ördeğiydim ben orada. Öyle çok mutlu oldum ve öyle çok acı çektim ki özgeçmiş falan hikaye, benim orada geçirdiğim üç yılda en özlü geçmişim saklı.Bir insanın hayatındaki en özlü şeyin, delirmek olduğunu fark ettim ben orada. 
Tam artık hayattan istifa edip, kendimi hepten asil sanacağım sırada oradan taşındım.Taşınmam gerekti. Kapıya kimin olduğunu bilmediğim şu iki dizeyi kurşunkalemle yazdım: "Irmağımda başımın döndüğü yıllardı / geçtiğim her yerde benden bir şeyler kaldı" 
Sonra içime ve hatta dışıma kapandım. Küsmek gibi bir şey. Bir çeşit gölge fesleğeni. Bir çeşit olmayan hayat. Zaten hiçbir şeyi kararında bırakamamak ve ortasını bulamamak gibi bir sorunum var benim. Epeyce göçebe yaşadım, sadece iki valizim oldu. Bir yığın insan tanıdım. Ama hep yalnızdım. 
Herkes nasıl oluyorsa kafasının içinde dolaşan kırk tilkinin kuyruklarını birbirine değdirmemeyi başarıyor. Bende bir kısa devre durumu var, organizasyon bozukluğu. 
Hay Allah, Mustafa Topaloğlu gibi konuşmaya başladım.Ama bu işime geliyor biraz, beni eğlendiriyor. Prens Mizkin'in dediği gibi "Budala olsaydım, budala olduğumu düşündüklerini anlar mıydım hiç." 
Bütün bu karışıklığın üstesinden gelmek için şiir yazıyorum. Benim gibi sağı solu belli olmayan biri için ve bir göçebe için şiir iyi bir yol arkadaşıdır. Yerin yedi kat dibine de gitsen, göğün yedi kat üstüne de çıksan seninle gelir. Şiir imkansız bir şeydir, mümkün değildir, çaresizdir. Bunu hissediyorum ben hep onda kendi umutsuzluğumu buluyorum. 
Hani Yılmaz Güney'in "Umutsuzlar" diye bir filmi vardır. Hani Filiz Akın balerindir. Fırat ya aşkı ya silahı seçmek zorundadır. Aşkı seçer ama vurulur. İşte ben şiirlerimde Fırat'ın vurulduğu sahneyi yazıyorum. 
Gelinciklerle dolu tarlalara baktığımda üzüntüsünden kan tüküren Allah'ı görüyorum. Aslında bir tür veremli kız şarkısı söylüyorum, herkes bunun şiir olduğunu düşünüyor. Ne yapayım, aşkın başka türlüsünü bilmiyorum. 
Dergilerde falan bazen okuduğum şiirler öyle süslü ve özenli ki, bazen utanıyorum. Ben herhalde gündelik hayatımda süslü bir kadın olduğumdan, şiirlerimi süsleyip, saçlarını tarayamıyorum, vakit olmuyor. Benim şiirlerimin öbürlerinin yanında hamamdan çıkmış ahretlikler gibi bakımsız durduklarının farkındayım. Bu yüzden sanırım hep acemi bir şair olarak kalacağım. Zaten hiç oturup şurasını şöyle yazayım, hatta şurasına bir kuş kondurayım diye düşünmüyorum.Yazıyorum sadece. 
Ayrıca o güzel ve süslü şiirler aynı bizim köşe başlarındaki Noel Babalara benziyorlar. Pamuk sakalları, doğulu ve esmer yüzlerini saklayamıyor bir türlü. Yine de tonton ve şirinler tabii. Ben yine de komşu teyzelerin rüyasına giren nur yüzlü, ak sakallı dedeyi daha esaslı buluyorum. Gaipten gelecek her türlü haberi dikkatle dinlemek lazım geldiği kanaatindeyim.
Edebiyat dünyasında neler olup bittiğinin pek farkında değilim. Dergileri de elime geçtikçe okuyorum. Mutlaka iyi şeyler oluyordur. Kendimi edebiyat dünyasına ait hissetmiyorum. Ben daha kıyıda köşede bir yerdeyim. Zaten son üç senede genelde Peygamberler Tarihi, Gazali, Arabi, Şeyh Galip, Mevlana falan okudum. Bu yüzden son dönemde bir edebiyat okuru bile sayılmam. Ama beni en çok etkileyen şairlerden biri Edip Cansever'dir. Bir dönem kendimi Cemile Hanım yerine koyup mektuplar yazdım. Ancak Hilmi Bey yeterince Hilmi Bey olmadığından, vazgeçtim mektup yazmaktan ona. 
Kadınlar hâlâ bezik oynuyorlar mı bilmem. "Her şeyi gördüm, içim rahat" diyebilecek kadar iyi bir şair değilim. Ben "eh bir şeyler gördük işte" diyebiliyorum sadece. Son dönemde elimden geldiğince bir hanımefendi gibi davranmaya çalışıyorum. Okulu bitirip hayata atılacağım artık. Hukuk Fakültesi son sınıftayım. Ben de çilemi bu şekilde dolduruyorum işte. 
Kedileri çok severim. Sokakta geçenlerde bir tane gördüm. Siyah, uzun tüylüydü. Göğsünde beyaz bir leke vardı. Bembeyaz, pos bıyıkları vardı. Aynı Nietzsche'ye benziyordu.Alıp eve getirsem, teyzem istemezdi herhalde. Üzgünüm, Nietzsche sokakta kaldı. 
Yürüyen merdivenlerden korkuyorum. Ben gideceğim yere kendim giderim. Ne münasebetle kayıp gidiyor onlar. Anlatabileceklerim şimdilik böyle, çok eğlendim teşekkürler.



İlk defa bu kadar sağlam yazıyorum.
Haç şeklinde 128 dikişle.
Galiba ahbap artık sana ulaşacağım.
Yeteneğim geri geldi,
göreceksin artık kutsal dizeler yazacağım.
Hiç yapmadığım şeyler yapıyorum ahbap
Maç seyrediyor ve devamlı topa bakıyorum
Telepati yapıyorum.
Hey ahbap ben arada bir fikir buluyorum.
Kuşlar için küçük şemsiyeler yapabiliriz
Böylece yağmurda ıslanmazlar
Ve içimdeki ağır sözler için de şemsiyeler
Böylece paraşütle iner gibi hafiflerler
Şiirin içine girerken
Bana bazı şarkılar lazım ahbap
hafif şarkılar, acı olmayan şarkılar
çok şarkıya ihtiyacım var
Tutam tutam saçlarımı savuracak şarkılar
Saçlarımla ne yapacağını bilemeyenler
Bir gün onları kaybederler
Böyle bir şey yani ahbap
Çok acıyor. Saçlar zaman zaman
Bana neşeli şarkılar
B harfine notalardan sütyen yapan şarkılar
Bir mutfak cadısıyım şu sıralar
Çeşitli şeyleri çeşitli şeylere karıştırmak
Ve seni düşünmek, mırıldanmak
Bazı büyülü yemekler yapmak
Bazı şifalı yemekler yapmak
Ve kalmak istemek ahbap...
Füsunun yeşil ela gözleri var
Ve pembe plastik fincanı ile kahve getirişi var
Ve bana anne deyişi var
Benim pembe fincandan pembe kahve içişim var
Bu kahveleri seviyorum ahbap
İçimi pembe bulutlar kaplıyor
Şekerli ve tatlı bir biçimde havalanıyorum.
Sonra ağrılar, sonra hastaneler ve sonra doktorlar...
Şeker donup yapışıp kalıyor bir kağıda
Acı bazen öyle yoğun, çok yoğun
Patlak gözlü bir kurbağa
tarifsiz çirkin ve kel.
Edibin kurbağası yakup benimki seyfettin
Neden bilmem işte
Nereden çıktı şimdi seyfettin
Acı dindi diyorum bazen yağmur dindi der gibi
Öyle kendiliğinden ya da tanrı istediğinden
Yüzüklerim yok takmıyorum
kolyelerim yok istemiyorum
Öyle çok şimşek çaktı gece
Ben sonu Z harfi olarak düşündüm
Son harf olarak
Ben Zeni düşündüm ahbap.
Doğdum, doğurdum
Bir insan nasıl büyüyor gördüm
Hayatta kalmak için
Ve hayatta kalmanın yanında
İnandım şiir bir gevezelikti
Şimdi 128 harfli bir şiir var karnımda
Satırlar artık bomboş
Karnımda hissiz bir şiir var
İçimde durmadan bölünen şiirler
Birlikte yok olacağımız şiirler
Birlikte unutulacağımız şiirler
Hiç borcu olmamış şiirler
Ve bu yüzden çok acıyan şiirler
Acı aniden diner yağmurun dindiği gibi
Bazen sadece tanrı öyle istediğinden
Sadece bir mağarada resim çizerim belki
Rüyaların büyük harfle başladığı bir ülkede
Üstümden kaldırılmış bir ölü var
Ahbap senin istediğin o mu?



O günden sonra kuracak güzel bir cümlem olmadı hiç
dünya için. Rüyalarım tüller ve silahlardan bu yana sisli.
Kıvrılıp giden dalgın bir yol, yolda eski bir taş,
Limanda bağlı bir tekne, yosunlu bir halat gibi durdum.
Uzağımda açık denizdi o yürüdü gitti.
Ben kıyıda ıssız bir ev, ince boğazda gıcırdayan tahta iskele,
iskelede bir lastik, az ilerde turuncu bir şamandıra,
İçimde kuzeyden bir hatıra aksiyle durgun suya vurdum.
Bir siyah beyaz kare içinde, hepsi hepsi bir hatıra işte
Bıraktın, unuttum, unutuldum.
Seni kırdığım yerden beni de kırdılar,
Ben hiçbir cümleyle ağlayamam artık seni.



Gecenin vitrinine konulmuş
Büyük bir yakut parçasıydı sabah
Mahalle kahvelerinde
Sıcak çaydan adamların
Yüzleri ağarırdı ilk ışıklarla
Gençlerin güzellerinin makbul olduğu
Tek ülkeydi ülkem
Benimse yüreğim
Koltuk altına sıkıştırılmış,
Yenik bir tavla maçı ertesiydi.
Kumların görmeyeceği yerlerime dokunurdu sabah
Akşamdan kalma titrek ellerini
Sevecenlikle dolaştırırdı kirlenmiş atmosferimde
Dişler arasında çıtırdayan bir çekirdek gibi
Açardım gözlerimi birden
Kırık tahta masalara öykünür, bir sigara yakardım
Dudaklarıma yapışır, yakardı dudaklarımı
Gu-guk-guk! gu guk-guk! taneleri
Sarhoşluğuyla avunurdu tırnaklarım
Bardak diplerinden vişme-cin pıhtıları kazırdı
Herşey açıklığa kavuşurdu
Gözlerim ormanda kaybolmuş çocuk gözü renginde
Acemi ve pazartesi olurdu
Kara sürmeler çekerdim gözlerime
İzinliydim nasıl olsa dezavantajı bol şiirler yazmaya
Tartıl be abla! derlerdi
Karınca gibi ince belli çocuklar
Güvercinlere yem at
Sevgiline bir gül hediye et
Bulvar yolundan geçen otobüslere
Hiç binmemiş olduğumu bilmezlerdi
Üzümlerden ayrı bir üzümdüm
Bilmezlerdi
Bir üzüm yüzsüzlüğüyle:
Tartın beni derdim
Tartardı çocuklardan biri
Binalar eğilir bakardı iç çekerek
Camları ışıldardı.
Küçük, nasırlı bir avuçtan
Avuçlarıma dökülürdü tüm şehir
Alır yüzüme sürer
Güvercinlere emanet ederdim yüzümü
Aç gagalarını ıslatırdı gözyaşlarım
Kurumlu bir saat kulesi kur yapardı bana,
Çeyrek geçmişiyle övünen o topal.
Bir gül uzatırdı çocuklardan biri
Ellerimden güle yalnızlık batardı
İçi bulanırdı yalnızlığımın
Kusardı serseriliğini en görkemli meydana.



Müjde Bilir'e
İki sigaram kaldı bu gece için maviş anne
İki muhabbet kuşum.
İki kendim varmış maviş anne
Biri benmişim, biri mutsuz
Ben ölürsem maviş anne, mutsuza kim bakacak? 
Dünyaya bile bir dünya anne lazım.
Biri sen ol maviş anne, biri ben.
Dünyanın bütün sabahlarına iki bilet al da
birlikte gidelim maviş anne
Bana da kendi serüvenimden bir yer ayırt,
Şefkate söyle o da gelsin.
Özledim onu, o da gelsin saçlarıma dokunsun
Bilir misin, büyüler bile ninniyle büyür
Temiz kokan pazen gecelikler, şehriye çorbası...
Hepsi, hepsi ninniyle büyür.
Bilir misin maviş anne? 
Ben çekildiğim her fotoğrafta
Defolu bir kelebek gibi çıkarım.
Mavi kareli gömleğiyle hatırladıkça babamı
Kırpıp kırpıp fotoğrafları, döküyorum başımdan aşağı
Sanırım ben assolist oldum maviş anne
Şimdi mutluyum
Geçmişini mi yok ettin kızım diye soran
Bir babadan kurtuluşumu kutluyorum
Babama söyle, o gelmesin maviş anne
Birileri mutsuzsa, mutsuzlara nergis yolla,
Bir kırmızı battaniye,
onlara bir mutluluk çadırı yolla
sonra belki, ben de gelirim
Kuşlarımı da bırakayım gitsinler
Dışarıda ölürler mi sence
Postacı mektup bile getirmezse onlardan
Ben bir anne gibi ağlarım sonra
Bırakmayayım, gitmesinler bari maviş anne
Ölürler yazık dışarıda! 
Onlar birer yıldız olursa
Biri mavi, biri yeşil
Ben onlara bakarım maviş anne.
Kalbimi de büyüttüm sonunda
Artık bazen gözlerime tırmanıp bakıyor sokağa
Kirpiklerime tutunuyor, o ince parmaklıklara
Öyle çok büyüdü yani, görsen şaşarsın.
Kalbim sanırım büyüyünce
Sokaklarda ağlayan biri olacak
Rezillik yani maviş anne! 
Kalbim komik kaçacak
Kaçmaması için sen en iyisi kalbime de
Benim serüvenimden bir yer ayırt
Aman, mutsuz bir yer olmasın! 
İki sigaram kaldı bu gece için
Yüzyıl yetecek çocukluğum,
İki muhabbet kuşum,
Biraz da ateşim var.
Dua ediyorum ateşe
Vazgeçsin diye beni yakmaktan bu gece
Dünyanın bütün sabahları için iki bilet al maviş anne
Aman umutsuz bir yer olmasın! 
İki kendim varmış maviş anne
Biri benmişim biri mutsuz
Ben ölürsem maviş anne, mutsuz için
Dünyanın bütün sabahlarına bir bilet al.
Ben ölürsem mutsuza iyi bak!



Mahallemizde bomba patladı
Martılar çok uçtular
Mahallemizin çığırtkan gözyaşları olup havaya saçıldılar
Bu bir çocuk romanıydı, artık anlaşılmıştı
Çocuk sonunda ölecekti, geleneklerimize göre
Son duası olarak patlamış mısır sunacaktı tanrıya
Bu bir oyun romanıydı, bir araf
Sırtından bıçaklanacaktı daima çocuk
Sendemibrütüs balığı kızartacaktı şiirin kara tavasında
Yanında roka, üstüne tahin helvası
Şangur şungur bir romandı bu, anlaşılmıştı
Gözlerdeki buğu camlar gibi kırılıp inecekti aşağıya.
Biz de ölmüş olabilirdik dedi Leman
Bu söz nedense aklımda kaldı.
Bazı geceler uyanıp sigara içiyorum karanlıkta
Odamdaki aynada yanıp sönen küçük kırmızı bir yıldızım
Musevi bir kadının ruhu dolaşıyor evde, ya da Müslüman
Ya da ateist bilmiyorum
Gelip yamuk tabloları düzeltiyor, biraz çorba içiyor mutfakta
Sanırım yağmuru yapısalcı bir yaklaşımla karşılıyor
Saçma bir kadın, anlaşılmaz
Ama iyidir saçmalamak dostlarını satmaktan
İyidir adanmak, yalandan
Bir çocuk romanı olarak anlaşılmıştım artık.



Hergün uzak ülke kırpıntıları dökülür
Güneşin ceplerinden. 
Yoksul aile babası cebi gibi,
Biraz kasvetli ve susam kokulu.
Sanki gretagarbo artisti ölür gibi
Gün batana dek karabasanlar dolaştırır
Sokaklarda hırdavatçılar, 
Gecenin her köşesinde sarhoşlar gündüzü kusarlar.
Güneş vergi iade zarflarında saklanır.
Ucuz elbise askılarında tiril tiril
Amortiden bir deniz sallanır.
Sabaha karşı nemli bir ıslık, 
Bir köşede siftinip duran sokak kedilerinin 
Tüylerini tarazlar.
Yampiri bir yağmuru seyreder
Dizilip rengârenk, pis kediler.
Boyozcular
Elleri yağlı, gözleri yağlı, 
Gönülleri yağlı pis adamlar.
Güvenoyu alamamış martılar.
Kemeraltı çarşısına alışverişe çıkarlar. 
Otuziki yerinden bıçaklanmış aşklar damlar gözlerinden. 
Kulenin altında bekler her öğlen Mr.Parkinson.
Bu şehirde adamın biri
Her öğlen bir deprem bekler.



Gidersen yıkılır bu kent, kuşlar da gider 
Bir nehir gibi susarım yüzünün deltasında 
Yanlış adresteydik, kimsesizdik belki 
Sarışın bir şaşkınlık olurdu bütün ışıklar 
Biz mi yalnızdık, durmadan yağmur yağardı 
Üşür müydük nar çiçekleri ürpeririken 
Gidersen kim sular fesleğenleri 
Kuşlar nereye sığınır akşam olunca 
Sessizliği dinliyorum şimdi ve soluğunu 
Sustuğun yerde birşeyler kırılıyor 
Bekleyiş diyorum caddelere, dalıp gidiyorsun 
Adını yazıyorum bütün otobüs duraklarına 
Öpüştüğümüz her yer adınla anılıyor 
Bir de seni ekliyorum susuşlarıma 
Selamsız saygısız yürüyelim sokakları 
Belki bizimle ışıklanır bütün varoşlar 
Geriye mapushaneler kalır, paslı soğuklar 
Adını bilmediğimiz doslar kalır yalnız 
Yüreğimize alırız onları, ısıtırız 
Gardiyan olamayız kendi ömrümüze her akşam 
Gidersen kar yağar avuçlarıma 
Bir ceylan sessizliği olur burada aşklar 
Fiyakalı ışıklar yanıyor reklam panolarında 
Durmadan çoğalıyor faili meçhul cinayetler 
Ve ölü kuşlar satılıyor bütün çiçekçilerde 
Menekşeler nergisler yerine kuş ölüleri 
Bir su sesi bir fesleğen kokusu şimdi uzak 
Yangınları anımsatıyor genç ölülere artık 
Bulvar kahvelerinde arabesk bir duman 
Sis ve intihar çöküyor bütün birahanelere 
Bu kentin künyesi bellidir artık ve susuşun 
İsyan olur milyon kere, hiç bilmez miyim 
Sokul yanıma sen, ellerin sımsıcak kalsın 
Devriyeler basıyor karartılmış evleri yine 
Gidersen yıkılır bu kent kuşlar da ölür 
Bir tufan olurum sustuğun her yerde



Yabanıl ot kokuları
getiriyor bir rüzgar
kıpırdatıyor suları
Belki sonbahar
vurgun yapamayacak
yol vermeyecek sular
Ve neşeli bir ıslık
tutturmuş şimdi ova
nice acıya karşılık
Aşkı savunmada doğa



1
Dünyanın dışına atılmış bir adımdın sen 
Ömrümüzse karşılıksız sorulardı hepsi bu 
Şu samanyolu hani avuçlarından dökülen 
Kum taneleri var ya onlardan birindeyim 
Yeni bir yolculuğa çıkıyorum kar yağıyor 
Bir aşk tipiye tutuluyor daha ilk dönemeçte 
Çocuksun sen sesindeki tipiye tutulduğum 
Dönüşen ve suya dönüşen sorular soruyorsun 
Sesin bir çağlayan olup dolduruyor uçurumlarımı 
Kötü bir anlatıcıyım oysa ben ve ne zaman 
Birisi adres sorsa önce silaha davranıyorum 
Kekemeyim en az kasabalı aşklar kadar mahçup 
Ve üzgün kentler arıyorum ayrılıklar için 
Bir yanlışlığım bu dünyada en az senin kadar 
Ve sen kendi küllerini savuruyorsun dağa taşa 
Bir daha doğmamak için doğmak diyorsun 
Ölümlülerin işi bir de mutlu olanların 
Onların hep bir öyküsü olur ve yaşarlar 
Bırakıp gidemezler alıştıkları ne varsa 
Çocuksun sen her ayrılıkta imlası bozulan 
Susan bir çocuktan daha büyük bir tehdit 
Ne olabilir, sorumun karşılığını bilmiyor kimse 
Kötü bir anlatıcıyım oysa ben ve ne zaman 
Bir kaza olsa adı aşk oluyor artık 
Aşksa dünyanın çoktan unuttuğu bir tansık 
Seni bekliyorum orda, o kirlenen ütopyada 
Kirpiklerime düşüyorsun bir çiy damlası olarak 
Yumuyorum gözlerimi gözkapaklarımın içindesin 
Sonsuz bir uykuya dalıyorum sonra ve sen
Hiç büyümüyorsun artık iyi ki büyümüyorsun 
Adınla başlıyorum her şiire ve her mısrada 
Esirgeyensin bağışlayansın, biad ediyorum. 
Çocuksun sen ve bu dünya sana göre değil 
2
Çocuksun sen sesinin çağlayanına düştüm 
Bir çiçeğe tutundum düşerken, ordayım hâlâ 
Sallanıp durmaktayım bir saatin sarkacı
Nasıl gidip geliyor gidip geliyorsa öyle 
Zaman benim işte, nesneleşiyor tüm anlar 
Dursam ölürüm paramparça olur dünya 
Çocuksun sen sesinin çağlayanına düştüğüm 
Uçurum diyordun bir aşk uçurum özlemidir 
Bırakıyorum öyleyse kendimi sesinin boşluğuna 
Tutunabileceğim tüm umutları görmiyeyim için 
Gözlerimi bağlıyorum geceyi mendil yaparak 
(Gözlerim bir yerlerde daha bağlanmıştı, bunu 
Unutmuyorum unutmuyorum unutmuyorum hiç)
Bir rüzgâr esse ellerin fesleğen kokuyor 
Kırlangıçlar konuyor alnına akşamüstleri 
Bu yüzden bir kanat sesiyim yamaçlarda 
Üzgün bir erguvan ağacıyla konuşuyorum 
Ayrılığın zorlaştığı yerdeyim ve dalgınlığım 
Bir mülteci hüznüne dönüyor artık bu kentte 
Çocuksun sen alnına kırlangıçlar konan 
Bir bulutun peşine takılıp gittiğimiz yer 
Okyanus diyelim istersen ya da sen söyle 
Batık bir gemiyim orda, seni bekliyorum 
Upuzun bir sessizliğim fırtınalar patlarken 
Gövdem köle tacirlerinin barut yanıkları içinde 
Ve gittikçe acıtıyor yaralarımı tuzlu su 
Çocuksun sen, büyümek yakışmazdı hiç 
Gülüşünün kokusuyla yeşerdi bu elma ağacı 
(Soluğunun elma kokması bundandı belki)
Bir elma kokusuna tutundum düşerken 
Sallanıp durmaktayım bir saatin sarkacı 
Nasıl gidip geliyor gidip geliyorsa öyle 
Çocuksun sen, çocuğumsun



F.E.S. ve öbürleri için 
Bir aşk nasıl biterse öyle bitti bu aşk da 
      Uzun bir hastalık gibi 
      Aralıksız dinlediğim alaturka bir fasıl gibi 
      Gökyüzüne bakmayı, dostlara mektup yazmayı 
      Çiçekleri sulamayı unutmuşluğum gibi 
Bitti. 
Bir aşk nasıl biterse öyle bitti bu aşk da 
Yürümeyi yeniden öğrenen felçli bir çocuk gibi 
Sokağa çıkmalıyım şimdi ve çoktandır 
İhmal ettiğim dostlara yeni bir adres bırakmalıyım 
Pencereleri açmalı, kitapları düzenlemeliyim 
Belki bir yağmur yağar akşama doğru 
Yarıda bıraktığım şiirleri tamamlarım 
Aşk da bitti diyordu ya bir şair 
Aşk bitti işte tam da öyle



Gün biter gülüşün kalır bende 
anılar gibi sürüklenir bulutlar 
Ömrümüz ayrılıklar toplamıdır 
yarım kalan bir şiir belki de 
Aykırı anlamlar arayıp durma 
güz biter sular köpürür de 
kapanmaz gülüşünün açtığı yara 
uçurum olur cellat olur her gece 
Her gece yeniden bir talan başlar 
acı ses olur, ses deli bir yağmur 
eski bir eylüle gireriz böylece 
Sığındığım her yer adınla anılır 
ben girerim, sokağı devriyeler basar 
bir de gülüşün eklenir kimliğime



Burada yağmur yağıyor 
Aralıksız yağıyor günlerdir 
Ama sen yine de şemsiyeni 
Almadan gel ilk otobüsle 
Buğulanan camlara usulca 
Yüzünü çiziyorum ki yüzün 
Bir yağmur damlası olup 
Düşüyor yapraklarına gülün 
Güller de bozamıyor bu uzun 
Karanlık sessizliğini kentin 
Anılarını yitiriyor sokaklar 
Bezirgânlaşıyor bulvar ışıkları 
Tarih de kekemeleşiyor bazan 
Ki o zaman aşktır tek bilici 
Aşksa yürümek gibi bir şey 
Duyabilmek kuşların gelişini 
Anısı bizsek eğer bu kentin 
Unuttuğu türküler bizsek 
Acıyı rehin bırakıp bir güle 
Anımsatmalıyız bunları bir bir 
Sonra yürümeliyiz seninle 
Sokaklara caddelere çıkmalıyız 
Belki bir aşktır bu kentin 
Belleğini geri getirecek olan 
Burada yağmur yağıyor ama sen 
Şemsiyeni almadan gel yine de 
Özletiyor bu çılgın sağanak seni 
Sırılsıklam özletiyor biliyor musun



(Cemil Çakır hocaya)
Dudaklarımı kanatırcasına ısırıyorum günlerdir
her sözcük dilimin ucunda küfre dönüyor çünkü
Bir gök gürlese bari diyorum bir sağnak patlasa
bitse bu sessizlik, bu kirli yapışkanlık bitse
ama bir tufan az mı gelir yoksa yine de 
yırtılan ve parçalanan birşeyler olmalı mutlaka
hiç durmadan yırtılan ve parçalanan bir şeyler
Oysa ne kadar sakin bu sokaklar ve bu kent
ne kadar dingin görünüyor bana şimdi gökyüzü
Gidenler nerde kaldılar, özledim gülüşlerini
bir kenti güzelleştiren yalnız onlardı sanki
onlardı çocuklara ve aşka ölesiye bağlanan
kadınları güzelleştiren herhalde onlardı
'Tükürsem cinayet sayılır' diyordu birisi
tükürsek cinayet sayılıyor artık
ama nerde kaldılar, özledim gülüşlerini onların
Uzun uzun bakıyorum kıvrılan sokaklara
tek yaprak bile kımıldamıyor nedense
ve tek tek söndürüyor ışıklarını varoşlar
alnımı kırık bir cama yaslıyorum, kanıyor
kanımın pıhtılarında güllerin serinliği
ve fakat bir cellat gibi yetişiyor pusudaki
Dilimin ucunda küfre dönüyor her sözcük
Yaşamak neleri öğretiyor, düşünüyorum
okuduğum bütün kitaplar paramparça
çıkıp dolaşıyorum akşamüstleri bir başıma
bir uçtan bir uca yalnızlıklar oluyor kent
bulvar kahvelerinin önünden geçiyorum
sırnaşık aydınlar, arabesk hüzünler
bir gazete sayfasında sereserpe bir yosma
Sesler gittikçe azalıyor, kuşlar azalıyor
ve ne zaman yolum düşse vurulduğun yere
kızgın bir halka oluyor boynumda o sokak
Hüznü yalnız atlarımız duyuyor artık
biz çoktan unutmuşuz böyle şeyleri
ama içimde bir sırtlanın dalgın duruşu
ve dilimin ucunda küfre dönüyor her sözcük
İçimde zaptedilmez bir kırma isteği
dizginlerini koparan bir at sanki bu
soluk soluğa kalıyorum her sonbahar
ve sevgilim ne zaman hoşgörülü olsa
bir yolculuk düşüyor aklıma, gidiyorum
bütün gençliğim böylece geçip gitti işte
ama hala bir şeyler var vazgeçemediğim
Hangi duvar yıkılmaz sorular doğruysa
birgün gelirsek hangi kent güzelleşmez
şiirlerim bir dostun vurulduğu yerde yakıldı
geri almıyorum külleri yangınlar çıksın diye
Devriyeler çıkart şimdi, bütün ışıklarını söndür
sorduğum hiçbir soruyu geri almıyorum ey sokak
ve dilimin ucunda küfre dönüyor her sözcük
Dudaklarımı kanatırcasına ısırıyorum günlerdir
bir gök gürlese bari diyorum bir sağnak patlasa
bitse bu kirli ve yapışkan sessizlik, hiç gitmesem
oysa ne kadar sakin sokaklar, kent ve bütün yeryüzü
ipince bir su gibi sızıyorum gecenin tenha göğüne
sessizce çekip gidiyorum şimdi, sessiz ve kimliksiz
Belki yine gelirim, sesime ses veren olursa bir gün



Anısı biz olalım bu sokakların
öpüşmediğimiz tek saçak altı
hiç bir otobüs durağı kalmasın
Biz yürüyelim kent güzelleşsin
gürültüsüz sözcükler bulalım
yeni sevinçlere benzeyen
Biz gelince bir yağmur başlar
yüzün çizilir buğulanan camlara
bir uzun karartma biter
akasyalar köpürür birdenbire
ve her avluda adınla anılan
çiçekler sulanır akşamüstleri
Bir arkadaş evine uğrarız yolüstü
bir fincan kahve içeriz, ısıtır bizi
başını sessizce omzuma koyarsın
gülüreyhan olur soluğun
Biz kalırız kuşlar dönüp gelir
her balkonda bir menekşe sesi
Belki yeniden güzelleştiririz
adları değiştirilen parkları
perdeleri hiç açılmayan evlerde 
ışıklar yanar çocuk sesleri duyulur
tanıdık sevinçlerle dolar yeniden
kendi sesini kemiren alanlar
Anısı biz olalım bu sokakların
ve hiç durmadan yağmur yağsın
Biz gürültüsüz sözcükler bulalım
sarmaşıklar fısıldaşsın yine
Gidersek birlikte gideriz 
yeni sevinçler buluruz hüzne benzeyen



Sımsıcak konuşurdun konuşunca
ırmak gibi rüzgar gibi konuşurdun
yayla kokuşlu çiçekler açardı sanki
çiğdemler güller mor menevşeler açardı
Sımsıcak konuşurdun konuşunca
   Hâlâ koynumda resmin
Dağları anlatırdın ve dostluğu
bir ceylan gibi sekerdi kelimeler
Sesini duymasam çölleşirdi dünya
dağlar yarılır ırmaklar kururdu
bulutlar çökerdi yüreğime
   Hâlâ koynumda resmin
Gün akşam olur elinde kitaplar
ve bir demet çiçekle çıkıp gelirdin
bir kez bile unutmadın 'merhaba' demeyi
ve en yanık türküleri nasıl da söylerdin
bir dostun vurulduğu gün
   Hâlâ koynumda resmin
Kaç mevsim kırlara çıkıp
çiçekler topladık mezarlar için
Belki ürküttük tarla kuşlarını
belki kurdu kuşu ürküttük
ama aşkı ürkütmedik hiç
   Hâlâ koynumda resmin
Ve hâlâ sımsıcak durur anılar
sımsıcak ve biraz boynu bükük
Ne varsa yaşanmış ve paylaşılmış
yasak bir kitap gibi durmaktadır
ve firari bir sevda gibi
   Şimdi duvarlarda resmin
                                             (1981)



Bütün ayraçları kaldırdın ama unuttuğun 
Bir şey vardı yine de, çiçekleri sulamadın
Gökyüzü sarardı o zaman bulutlar kirlendi 
Ve ne kadar az konuşur olduk günboyu
Birden ayrımsadık ki ayrılık orda başlıyor 
Tam da susuşların birbirine eklendiği yerde
Ezberlenecek hiçbir şey yok bu dünyada
Kirletilmemiş bir bulut bile yok artık
Böyle diyorsun her yolculuğa çıkışımda
Yaşadığın kent de sana benziyor gitgide
Ne zaman dönmeyi düşünsem yangın çıkıyor
Ya da erteletiyorum biletimi son anda
Uzun bir sessizlik oluyorsun dağlara baksam
Karşılıksız mektuplar kadar burkuluyor kalbin
Yazdığım şiirler de canımı sıkıyor artık
Fotoğraflarımı yırtıp atıyorum tek tek
Ve ben bütün yapraklarımı döküyorken şimdi
Eylül diyorsun, tam da orda başlıyor ayrılık
Üşüyünce ağlıyorsun yalnızım dememek için
Uçaklar gemiler trenler çiziyorsun duvarlara
Kendine bir deniz bul artık bir de rüzgâr
Parçalanacağın bir uçurum bul bu dünyada
Tek tutkun o kenti bırakıp gelmek olmalı
Ve gelirken havaya uçurmak bindiğin otobüsü
Birden ayrımsadık ki ayrılık orda başlıyor
Tam da çiçeklerin sulanmadığı yerde
Konuşacak bir şeyler bulamıyorsak günboyu
Derim ki ayrılık gündemdedir ne yapılsa
Ve sen bütün ayraçları kaldırdığını sanmıştın
Ama unutmuşsun yine de ayrılık ayracını



Kimdi cesaretimi kıran,üstelik
Yeni serüvenlere hazırlarken kendimi
Sesimi cılız,rüzgarımı yelkensiz
Bulan kimdi, ki şimdi geniş zaman
Kipiyle düşürüyor gölgesini anılarıma
Ama kimdi adını bir kadına ödünç verip
Doruklara çekilen büyülü doruklara
Biz Asmin dedik ona,sevgilim,kadınım,
Anamdı belki, ama o çoktandır
Üç bin metrenin altına inmiyor artık
İçimde bir fil sezgisi,kopup gitmeliyim
Dağlara yazmalıyım aşkı ve ayrılıkları
Asminli düşler kurmalıyım ya da birisi
Karşılık bulmalı canımı yakan sorulara
Kim demiyorum kim olursa olsun
Boynu kırılan bir oyuncaksam hırçın
Bir çocuğun elinde, ki celladım
Gözlerimi de oymuştu fırlatıp atarken
Yine de özlüyorum onu, niyetçi
Tavşanlara dönerken beklediklerim
Aynı soruyu sormaktan, minör
Ağrılardan yoruldum,gitmeliyim buralardan
İçimde buharlaşan cıvayı soluyorum artık
Yoruldum yoruldum yoruldum
Gereklilik kipinde yaşamaktan.



Karda izler bırakıyorum avcılar peşime düşsün
Bir uçurum kıyısında vursunlar beni ki dünya
Uğuldayıp duran bir uçurum değil miydi zaten
Karda izler bırakıyorum avcılar peşime düşsün
Adımı yazıyorum kar üstüne ve ıslığını çığlık
Gibi incelterek yetişiyor ardımdaki tipi bana
Siliyor adımı bir dal kırarak çam ormanından
Geçmişim kar sessizliğiyle özetleniyor artık
Anılarım buz tutmuştur aşklarım kar yangını
Ömrüm parmak uçlarımda eriyen bir kar tanesi
Karda izler bırakıyorum avcılar peşime düşsün
Kar yağıyorken milyon bekerel hüzün yağıyordur
Derim ki kar ve hüzün bir aşkın seyir defteridir
Yolculuklar ve ayrılıklarla anlatılabilir ancak
Karda izler bırakıyorum avcılar peşime düşsün
Bir uçurum kıyısında vursunlar beni, vursunlar
Bir kahkahayla çekip giderim karlı ovalardan
Şairler vurulmalıdır, hayat yakışmıyor onlara



Sen dostumdun benim gülünce güneşler açan
Bulutlara rüzgara asarım suretini her akşam
Her akşam bir mektup yazarım dağlar kadar
Meşeler göğermiş diyorsun, varsın göğersin
Anlamını yitiren bir şeyler mi var şimdilerde
Yazdığım şiirlere yabancıyım, sokaklara yabancıyım
Taşı delemiyor bir çığlık ve apansız 
Su oluyorum ipince, kendime sızıyorum
Dünya yetmiyor bazan, bırakıp gidebilir miyim?
Kuşları ürkütülmüş bir dal gibiydin, öylesine mahzun!
Efkar da yakışırdı sana, ilk kadeh kekik kokardı
Unutalım mı şimdi kente indiğimiz o ilk günü
Sabahlara kadar okuduğumuz o kitapları
Sabahlara kadar düşüncelerimizde yaşattığımız hayallerimizi
Kar aydınlığında yürüdüğümüz o yolları
Sen dostumdun benim gülünce güneşler açan
Bulutlara rüzgara asarım suretini her akşam
Her akşam mektup yazarım dağlar kadar
Kayıp bir adresten geliyor sesin şimdi, üşüyorsun
Unutma dostumsun sen, neredeysen orda ölmek isterim!



I
Bekle beni küçüğüm
umudu karartmadan
sevinci yitirmeden bekle
döneceğim bir gün elbet
bekle beni
Bahar geldiğinde
kırlara çıkacaksın
dizboyu otlar üstünde
koş koşabildiğince
ve sakın yitirme neşeyi
Kırların sessizliğinde
yüreğinin sesini dinle
ve orada benim için
küçücük bir yer ayır
ve bekle beni küçüğüm
Doğa pervasızdır biraz
bakarsın en olmaz yerde
masmavi bir su fışkırır
ve suyun ışıldayan göğsünde
sevincin nilüferleri
Bahar şaşırtmasın seni
sırtüstü uzan bir gölgeye
suların, kuşların sesini dinle
ve bekle beni orada
döneceğim küçüğüm
II
Mapusane türküleri
hüzünlüdür biraz
belki her dinleyişinde
yüreğin burkulmakta
için sızlamaktadır
Ama acılara alışılmaz
birşeyler var değişecek
birşeyler var
değiştirmemiz gereken
önce acılardan başlanacak
Beş on yıl dediğin
pek kolay geçmeyebilir
üstelik bu savaş
bu kahredici kıyım
bitmeyebilir daha uzun süre
Ama sen sahip çıkarak
yaşama ve sevince
bekle beni küçüğüm
acılar bitecek bir gün
sevgiler çiçek açacak
Mapusane türküleri
hüzünlüyse de biraz
yüreğin burkulmasın
için sızlamasın sakın
ve bekle beni küçüğüm
III
Kış kıyamet bir gün
bakarsın çıkıp gelmişim
varsın azgınlaşsın tipi
ve uğuldayadursun
dışardaki rüzgâr
Sakın şaşırma küçüğüm
üşümüş bir serçe gibi
titremesin ellerin
apansız çıkıp geleceğim
kış kıyamet de olsa bir gün
Uğuldayan bu rüzgâr
bu delice yağan kar
ürkütmesin seni
direnmektir artık
bekleyişin öbür adı
Sen türküler söyle
ve gülümse küçüğüm
çünkü sesinin
ırmağıyla yeşerecek
hasretin bozkırları
Bekle beni küçüğüm
umudu karartmadan
sevinci yitirmeden bekle
döneceğim bir gün elbet
beke beni küçüğüm
(Saklı Kalan)



Göz değil bunlar kesinlikle değil
irin gibi bir nefret akıyor sadece
Dudaklar yok burun yok alın yok
yüzü yok bu mumyalanmış yüzün
Ölümün rengi gri midir ya da korkunun
Gri midir insan hayvana benzetilirken
Uzun ve pis bir sakal sarkıyor
göğsüme iliştirilen rakamlara
İşte 81 yılından fotğraf
albümlere hiç girmeyecek



Yüreği ağzında bir çocuk
Gibi alırken kalemi elime
Beceriksiz, acemi ve olasıya
Yapayalnızım her defasında
Bu sonuncu olsun diyorum
Ömrümün eksiksiz tek şiiri
Yazılsın artık kırk yaşımın
Ve bir aşkın bittiği bu gece
Akbabalar bin yıl kelebekler
Bir mevsim yaşarlarmış ki aşk
Da kısa ömürlüdür, başlar
Gibi biter yaşanmışsa eğer
Yaşanan ne varsa hoşgörünün
Bir parçasıdır artık ama ben
Yine de yakabilirim bu gece
Bütün anılarımı bir şiir için
Sonra irkiliyorum, anılarım yoksa
Dostlarım da terkedilmiştir yangın
Sürüp dururken yurdumda ki o zaman
Kıymeti harbiyesi nedir bu şiirin
Sabaha karşı dilim paslı
Beynim keçeleşmiştir ve yangın
Yalnızlığıma sıçrarken üşüyor
Bütün sözcükler. Umut yoktur
Yüreğim diyorum, kekeme
Alıngan, serseri yüreğim
Sen nerden bilebilirsin
Bir şiirin nasıl yazıldığını
Ahmet Telli



tarlaların sınır taşlarını kaldırdım
yaza hazırlanan böceklere baktım.
nehrin sürüklediği kuma sordum:
kin nedir, nasıl geri dönülür kıyıdan? 
gök haritalarını inceledim, yıldız motiflerini
savaşla barış arasındaki uzaklığa çalıştım.
ölüm yoksa bu dünyada, hayat da yoktu
eğilmek gerekirdi rüzgarın önünde, bunu bildim.
dere yataklarını izledim, gül tarhlarını
karıncanın yitirdiği yolu buldum.
unuttum kimdim, semt pazarında dolaşırken
anladım, su satan çocuklardan biriydim.



Acının miladıyla başlayan bir hikayedir bu
yaşayıp gelmişiz ormanlar bir yanarak
her dönemeçte uğultulu uçurumlar
her şafakta uzun uzun kurt ulumaları
Ey masalcı
otur şu geyik postuna
ve anlat şimdi bütün bunları
Önce yaşadıklarımızı koy ortaya
hatamızı ve sevabımızı anlat
görelim nelere kahretmişiz bunca zaman
nelere göğüs germişiz görelim bir bir
bedeli ödenmiş midir şafağın, bilelim
yaşamak
yeni acılara sürgün etse de bizi
Hayatımız göründüğü kadar basit değil
ama anlaşılmaz gibi de değil öyle
çoğunu unuttuk belki şimdiden
belki bitti birtakım bekleyişler
umutlar da bitti bir zaman, sevgiler de
ama unutmayalım
zulüm de biter hayatımızda



1
Yetmiş iki gündür bir dolapta kilitliyim. Yalnızca anahtar
deliğinden hava giriyor ve ölü bir ışık sızıyor içeri. Yalnızlık
hiç de tanrısal değil, görkemli değil. O yalnızca geçmişle
gelecek, ölümle yaşam arasında kocaman bir karanlık nokta.
Geçmişi ve geleceği olmayan, ölümle yaşam arasında irinli bir
leke yalnızlık denilen. Şimdi ne varsa, anahtar deliğinden sızan
havayla ışıkta... (Farkına varsalar, kapatırlar mıydı onu da?) 
Bütün belleğimdekileri yokettim. Elektrikli bir aygıtla yaktım,
jiletle kazıdım. Çığlıkların aralığından uçurdum hepsini, kül
edip savurdum.
Adımdan gayrısını bilmiyorum.
2
Zamanı yiyip bitirdi karanlık. Gece yoktu. Güneş çoktan
kömürleşmiş ve yeryüzü yapışkan bir karanlıkla örtülmüştü.
Yabanıl sesler geliyordu derinlerden ve karanlığı ince bir bıçak gibi
yırtıyordu. Saklayan kırbaç gibi... Acı duvarını aşan bu
sesler, madeni bir gürültüye dönüyor ve yerkabuğunu
zorluyordu artık. Sesim yoktu. Karanlığın karnında yitirdim
sesimi. Kör bir kuyuda unutulan Yusuf'tum belki. Ama
durmadan soruyorlardı. Tanrılar bilmiyordu sordukları şeyleri,
peygamberler büsbütün hain çıkmıştı. Ama yine de soruyorlar,
soruyorlar, soruyorlar...
Adımdan gayrısını bilmiyorum.
3
İki şeyi bilmek istiyorum. (Belki aynı şeyi iki kere bilmek
istiyordum.)  Duvarların rengi neydi? Derimin rengi neydi? 
Dokunuyorum duvarlara; parmak uçlarımla, avuçlarımla,
dilimle dokunuyorum. Duvarların bir rengi olmalı. Ama hiçbir
duvarcının, hiçbir ressamın bu rengi bildiğini sanmam. Adı
yoktu bu rengin, kimyası yoktu. Belki renksizliğin rengiydi bu.
Çürüyen bir bedenin kokusuydu duvarların rengi...
Adımdan gayrısını bilmiyorum.
4
Bir böcek gibi antenlerimi gezdiriyorum bedenimde. Anahtar
deliğinden sızan ölü ışıkta ellerime bakıyorum. Ellerim... Sanki
bir kadının memelerini hiç okşamamış, sicaklığını duymamış.
Ellerim... Her dizesi çığlık olan şiirleri hiç yaratmamış sanki. Ne
beyaz tenliyim artık, ne esmer, ne de kara... Cüzzamlının,
vebalının bir rengi vardır. İrinin bir rengi... Ölünün bile bir
rengi vardır ama derimin rengi yoktu. Belki çürüyen bir kentin
rengiydi bu. Çürüyen bir dünyanın...
Adımdan gayrısını bilmiyorum.
5
Killi, ayakları üzerinde duramayan bir yaratıktım artık.
Soyumun neye benzediğini unuttum. 'İnsana benziyorlardı'
diye duymuştum bir vakitler. Demek ki şimdi maymun
halkasında insanlık...
Adımdan gayrısını bilmiyorum.
6
Ağzımı anahtar deliğine dayayıp havayı emiyorum. Böcek
sokması gibi bir yanma duyuyorum boğazımda. Oysa kuru bir
yaprağı bile dalından düşürecek gibi değil bu esinti. Belki
çöle dönmüş toprağa tek yağmur damlasının düşüşü yalnızca.
Çamur gibi bir yağmur damlası... Ama toprak, bu damlayla
çatlatacak bağrındaki tohumu. Çöl, bütün vahalarını bu
damlayla yeşertecek... Genzim yanıyor. İnce bir kan şeridi
sızıyor dudaklarımdan. Kirli, sıcak ve simsiyah...
Adımdan gayrısını bilmiyorum.
7
Suyum, bir litrelik karton süt kutusu içinde. Yetmiş iki gündür
sakındığım ve hergün ancak bir kere dudaklarımı
değdirdiğim... Dilimi bir köpek gibi değdirdiğim. (Dilin suya
dokunuşu... Bir süngerin denizi yutuşu yani. Bir çölün seraba
kesilmesi bir an için.)  Her gün ancak bir kere değdiriyorum
dudaklarımı suya. Dilimi kaçırıyorum artık. Sünger, bütün
vantuzlarını birden uzatmasın diye... Bataklıktaki suyun da bir
su yanı vardır. Çürüyen bir bedenin bile dayanılabilir
kokusuna. Kutuda kalan son bir yudum su, bu bile değildi
artık. Küstü, öldürdü kendini su...
Su çürüdü...
Adımdan gayrısını bilmiyorum



Sülfür inceldi ve en yorgun yerinden kırıldı ayna
Tenhaydı düşlerim, geceydi, çıkıp geldim işte
Su ve ateş bir de gülünç yalnızlığım var sana
Getirebildiğim, kokularını yitirmişti çünkü güller
Suyu dinle  ateşi yak özledim demek bu
Parasız yatılı hüzünlerden ne kalır geriye
Biraz Tamil biraz Türküz ayıptır söylemesi
İntiharsa günahtır külliyen yasak bilirsin
Pısırık bir ihtilal gibi getirdim sana bunları
Bir de belleğim, başıma bela hazin ve komik üstelik
Hatırla eskiyen meydan saatini, çocukluğundur
Tayyare pulları getirdim sana evden kaçışlarımı
İstersen yok say bunları tespih de yapabilirsin
Beni vur saatin altında seni seviyorumdur bu
Şiir yazan bir adamın fotoğrafı var yanımda
Kendini ölümlü sanıyor onu getirdim ganimettir
Büyüdü büyülenerek, taşlayarak kovdu kabilesi onu
Suyun öte yakasında yaşadı, Sisyphos dediler adına
Sülfür inceldi ve en yorgun yerinden kırıldı ayna
Ayna pusluydu bunca yıl nice sır taşımaktan
Kırılmanın sesini duydum ve onu getirdim sana
Unutulmaya geldim işte onarılmaya değil
Kov beni kabilenden ama bekliyorum demek bu



Deli kuş bilir misin nedir  
türküler kadar sevdalanmak   
duyabilmek yüreğinde   
bir depremin uğultusunu 
Suya düşen bir karanfilse yüreğin
bırak kendini ırmağın türküsüne gülüm
vursun seni o taştan bu taşa
o çağlayandan bu çağlayana
Kavgadan uzak kalmışsan
sevdadan da uzaksın demektir
devinmez yüreğinin mağması
çatlamaz sabrın kara taşı
(Huznun isyan olur)



Hiç özlemedim seni 
Özlemek dostluktandır 
dostluğundan öte bulmalıyım seni 
Sıcaklığını bulmalıyım 
dokunuşlarını, kenetlenişi 
Terimizle sulanmalı yeryüzü 
güneş terimizle ışıldamalı sabah olunca 
Apansız fırtınalar çıkmalı 
sarsılmalıyım 
Özlemek 
yanında olmak isteğidir 
gülüşünü görmek biraz da 
Hiç özlemedim seni 
Saçlarına gül takmam 
bir ırmak gibi akıtırım ovaya 
soluğunla yanar 
dudaklarımın bozkırı 
Akkor halindeki ufuk 
bakır bir tel gibi eriyip gider 
kraterler ortasında kalırım



Gün batarken sula fesleğenleri
balkonun kokusu sokağa taşsın
sokaklar kayıp çocuklar gibi
hırçındır, ürkek ve biraz şaşkın
Sular bulutlanır sen susarsın
ve kent çıngıraklı bir yılan kadar
zehirlidir artık sevgilin mahpusken
üstelik kirli bir lekeye döner umutlar
Acılar katlanır mendil yerine
sarışınlaşırsın bu kaçıncı güz
ellerin üşür, çiy düşer çiçeklere
beklediğin mektuplar da gelmez
Bomboş sayfalara dönerken aklın
tecrit'teki kitabı fareler kemiriyor
ve düşlerin sonsuz bir boşluktayken
bir sigara yakıyorsun, tutuşuyor sular
Akşamı geciktirebilirsin belki
suladığın fesleğenlerle, kimbilir
ama vaktin ayırdındadır şimdi
kuşlar, çocuklar ve mahpuslar
Usulca inse de koldemirleri
(Feride için)



(Öner' in anası için)
Kayıp duruyor bakışları
duvardaki resme ve kapıya
oğul mu beklediği, sevgili mi
Belli ki yaşıyorlar hala
uzun uzun yaşıyorlar belli ki
bırakıp gittikleri anılarıyla
Çıkıp gelirler bir gün belki
Üşümüştür çünkü toprağın
soğuk yalnızlığında birisi
Öteki arkasında parmaklığın



Uğuldayan ve hep uğuldayan 
bir orman kadar üşüyorum şimdi 
yanlış rüzgârlar esiyor dallarımda
yanlış ve zehirli çiçekler açıyor
Kanımda kocaman gözleriyle bir çığlık
Su ve ses kadar beklediğim
ne kaldı geride, bilmiyorum
uzanıp uyumak istiyorum gölgeme
ve sarınmak o kocaman gözlerin
uğuldayan rüzgârlarına
Bir acıyı yaşarım ve zehrinden
çiçekler üretirim kömür karası
uçurum kadar bir yalnızlık 
yaratırım kendime, atlarım 
Anısı yoktur küçük rüzgârların 
Yapraklarım yok artık kuşlarım yok 
büsbütün viran oldu dağlarım 
ezberimdeki türküler de savrulup gitti 
ömrümün karşılığı kalmadı sesimde 
sesimde yalnız ormanların gümbürtüsü 
Yanlış, daha baştan yanlış 
bir şiirdi bu, biliyorum 
ve belki ömrümüzün yakın geçmişi 
bu kadar doğruydu ancak, kimbilir 
Kalbim unut bu şiiri



SOLUK BİR AY DOLANIYOR
KENTİN ÜSTÜNDE HER GECE
HER GECE BİLGE BİR GEZGİN
TAVRIYLA ADIMLIYOR YOLUNU
GÜZ YANIĞI BİR DURGUN
SESSİZLİKLE ÖRTÜLÜ HER ŞEY
VE YIRTILMIŞ BİR TÜL GİBİ 
SAVRULUP DURUYOR ZAMAN
SULARIN SESİNİ DİNLE ŞİMDİ
ORMANIN FISILDAYIŞLARINI
USULCA YARILIYOR DAĞLARIN GÖĞSÜ
BİR AŞKI DİNLENDİRMEK İÇİN
VE GÖZLERİ UZAK YAMAÇLARDA 
ARANIP DURURKEN BİR ŞEYLERİ
SESSİZ VE SAKİN BEKLEMEKTE
BEKLEDİKÇE BİLEYLENEN BİR YÜREK
BELLİ Kİ DAĞLARIN DENİZLERİN 
VE GÖLLERİN ÜZERİNDEN
SIYRILIP GELMEKTEDİR SEHER
BELLİ Kİ YAKINDIR
BELLİ Kİ YAKINDIR DOĞAYI 
VE HAYATI SARSACAK SAAT



Anlat bize yürüyüşün güzelliğini
koşunun rüzgarını, köpüren yeleyi
toynakların kızgın kıvılcımlarını
Kişneyen bir tayın sevincini anlat
öfkeyi ve sağırındaki mahmuz yarasını
Masallardaki şehzadeleri anlat bize
Avradın ve silahın kardeşisin ya
feodalın töresini anlat biraz da
ve terkinde karçırdığın kızları
Dağları anlat bize, eşkiya gecelerini
ölümleri ölümsüzlükleri anlat bize
sonra tahta'dan tunca dönüşünü
Senki hepsini görüp yaşayansın



evren 
yalnızlıktan da küçükmüş
düşlermiş asıl sonsuz olan.
evren 
umutlardan da küçükmüş
mutsuzluk daha büyükmüş meğer.
evren
sekizinci renge sarınan
metaforlarmış meğer.
evren
 hiçlikten de küçükmüş meğer
yaşamı ve ölümü ezberleyecek kadarmış
evren
küçük bir okyanusmuş meğer
kıyısında yelkenliler batan.



Ayağı kayan bir çocuk
Kadar şaşkınım, bilemedim
Düz yolda yürümenin imlâsını
Kanayan dizlerime bakıp da
Ağlamayı öğrenemediğim gibi
Sevgilisi değildim kadınlarımın
Bir papağan tüneğiydim belki
Ama birkaç sözcük öğrendiysem
Kadınlardan öğrendim, yine de
Bilemedim sevgilim diyebilmeyi
Büyülendim ama büyüyemedim
Aklım ermedi aynalara ve suya
Yüzümü gösterip kalbimi neden
Sakladıklarını öğrenemedim
Şaşkınım, cahilim ben bu dünyada
(Çocuksun Sen)



Hiç kimse bir aşkı
Onarmaya kalkmasın
Kaybedilmeye değer
En güzel anında bitirilmişse eğer



Beklenmedik bir anda terk edilmişsindir bütün sevdiklerince
Suçlamak istemesende hiç kimseyi üzünçle yanmakta yüzün
Adını bile koyamadığın bir boğunç dolmakta şimdi yüreğine
Ve usulca ağmaktadır gözlerinin peteğine ağulu bir hüzün...



Elimizde acının kehribar tesbihi
ki kayıp durmakta parmaklarımızdan
Ey şair
yine bölük pörçük anlattın
yine eksik bıraktın bir şeyleri
gün devrilmekte ama sen 
tutmamışsın acımızın çetelesini
Sen sus artık, bize bundan sonrasını
dövüşen anlatsın
Ey tarih, aç solgun yapraklı defterini
ve oku hayatımızın parçalanmış hikayesini



Hangi çığlık bir çığ gibi yarıyorsa
gecenin gerilmiş karnını bu saatte
acı tükenip bitmiştir orada artık
çırılçıplaktır tarihin bu sayfası
Fiziğin armağan ettiği bu teller
keçeleştirirken cinsel organımı
haykırıyorum insan olduğumu
ve çatlatıyor alnımın en gergin teli
Bu Kent Öldürüldü Diyorlar
Bu kent öldürüldü diyorlar
kurşuna dizildi bir geceyarısı
Hayaletler geziniyormuş şimdi
sokak aralarında ve caddelerde
baykuş tüneği olmuş alanlar
ve yarasalar uçuşuyormuş
Silah ve esrar kaçakçıları
altın çağını yaşarlarken
artıyormuş bir yandan da
kumarhaneler, meyhaneler
Borsa oyunları, hileli iflaslar
birbirini kovalayıp dururken
nasıl çıkmışsa pek bilinmiyor
yaygınmış şimdilerde rus ruleti
İntiharların sayısı bilinmiyor
çoğalıp duruyormuş fahişeler
ve artık bunların hiçbiri
olay bile sayılmıyormuş şimdi
Bu kent öldürüldü diyorlar
bahar gelmez artık buraya



Aşklar mı diyordun, 
anladım
Senin incindiğin, 
benimse
Yollara düştüğümdür yeniden
(Çocuksun Sen)



Ne hüzünler kurtarır seni
ne çeyiz sandığının ceviz gölgesi
ve ne de acının ses duvarındaki
yorgun ve bıkkın bekleyişler
Acılar karartmışsa bile günlerin duvağını
düşürmüşse de ilkyazın tomurcuklarını fırtınalar
hayat kendini yeniden yaratan bir bahardır
verecektir en olgun meyvelerini mutlaka
yeter ki hüzünler sarartmasın yüzünü
Yak sevdanın çırasını türkülerle
barajını yıkan bir ırmak gibi katıl hayata
Hüznün isyana dönsün artık
bitsin bezginliğin ölümcül suskunluğu
evde kalmış bir cinsellik değildir çünkü dünya.



Acının tutanakçısıyım
Anlatıp dururum aşkları
Ayrılıkları ve o destan
Yalnızlığını ömrümüzün
Göçebe, Gezgin ve Aylak
Birmiydim aklıma gelmedi
Bir çingeneyle bir bilici
Hep ayni şeydi bildiğim
Ve serseriliğimdi aşklar
Bir masalcıydım belki de
Yaşadım o büyük serüvenleri
Yolculuklar tarihimdi benim
Acılar yaşanıyordu yurdumda
Pespese yakılıyordu kentler
Bense hep oralardaydım
Daha yangın başlamadan önce



Garip bir cesaretle konuyor kalemimin ucuna
Ve gittikce böcekleşiyor, kemiriyor şiirimi de
Sözcüğün birine biraz böceköldürücü ekliyorum
Çılğına dönüyor sokakta böcek gibi böcek



Gittikçe yalnızlaşıyorum bir sen varsın
karşılığı olmayan sorular düşüyor aklıma
ve kuşların intihar tasarısından söz ediliyor kentte
soğuyan ellerinde kalıyorum bir kırlangıç gibi
Ellerin bir mecnun yurdu, upuzun bir sessizlik
birlikte okuduğumuz kitaplar kadar sımsıcak
Biz bu kitapları ne zaman okuduk ve niçin
her satırını çizip notlar düştük kıyılarına
Dünya upuzun bir çöl sanki, bir buzul kütlesi
karşılık bulamıyorsun aklıma düşen sorulara
ve düşüşüp duruyor kırlangıçlar, üşüyorum
bir yolcu hüznüyle geçip gidiyor ömrümüz
Sesine bir esmerlik düşüyor parçalanıyor yüzün
kayıp gidiyor parmaklarımın arasından
bir aşkı anlatmak için seçtiğim sözcükler
Hep yanlış numaralar düşüyor telefonlarda
kaçırıyor korkulu bakışlarını eski tanıdıklar
Bir sen varsın kurtulursam bu aşkla kurtulurum
Gülüşü süt mavisi insanlar vardı/ nerdeler şimdi
çoğunun adını unuttum çoğunun kimliğinde kazınmış adresler
Nevin canına kıydı geçen gün, şiir gibi bir kızdı bilirsin
Öner enfarktüs geçirmiş içerde, kesik kesik öksürürdü eskiden
Ayşe ise acemi bir sokak yosması artık
Üşüyorum, ama sen anılarla sarma beni ve anlat yalnızlığımızı
Bu kent kuşların intiharını umursamıyor artık
ve göğsüm buz kesmiş bu üşüten yalnızlıkta
Birlikte çay içtiğimiz sokaklarda yürüdüğümüz
o süt mavisi gülüşler güz solgunluğunda şimdi
unuttum çoğunun adını çoğu voltalarda yıllardır
nasıl da sessiz yaşanıyor gürültüler ortasında
Bir daha hiç öpüşmeyecek Gülçin
o çok sevdiği porselen fincanla çay içemeyecek
uzatamayacak saçlarını sevgilisinin istediği gibi
gittikçe yalnızlaşıyorum, üşüyorum, unuttum sanıyordum
yazılsa destan olacak bir aşkın serüveni
şiirimde bir dipnot olacak şimdilik



                                        ...Düşüyorum
Karıncanın peşine minik depremler oluyor
Yabanıl ot kokuları,sonra düşler,düşüyorum...
Puslu bir görüntü tarih dediğimiz ve kirli
Sular buharlaşıyor buluşalım dediğin denizde
Burdayım sözümde,yanlışsa da bu istasyon
Bir ben yitirmedim galiba belleğimi bir de
Şiir yazanlar, ne kadardılar ve nerdeydiler
Hatıralar üretiyorum telgraf tellerinden
Akşamüstleri fesleğenleri suluyorum
Bekle demiyorum kimseye,unutma demiyorum
Acı soysuzlaşınca tiranlaşıyor belleksizlik
İnat ve öfke,kaybediş ve kayboluş oluyoruz
Komikti dıştan bakınca dünya ama hırçın
Ayışığı,telgraf direkleri ve fesleğenler
Burdayız işte durgun bir sessizlikteyiz şimdi
Unutulan bir şey kaldı mı diye soruyor tiran
Kampana çalarken çöldeyiz o geniş çevrende
Mısır'ı soyun diyordu Musa belleksizdir firavun
Babil ve burası iki istasyon iki uzak nokta
Belki bir imgede düzlem olabilen iki grilik
Düşler ve tarih inilecek son istasyon
Burdayım işte güzel bir yanlıştayım şimdi
Beklemesini bilmiyor acalesi olan ve nedense
Çekip gidiyorlar, kalanlar o kadar azız ki
O kadar azız ki mutluluk bile bizden çok



Hep yanıldı ve yenilgilere uğradı
Ama atıldı yine de serüvenlere
Vakti olmadı acıların hesabını tutmaya
Durup beklemeye, geri dönmelere vakti olmadı.
Yangınlarla geçti ömrü ve hep yalnızdı
- ki onlar daima birer yalnızdılar
Nerde doğmuştu ve ne zaman kopup 
Gitmişti o kentten anımsamıyor artık
Hangi sokaktaydı ilk sevgili ve hala
Sürüp gider mi ilk öpüşmenin esrikliği
Gizlice buluşmaya gelen ve ölürcesine 
Korkular geçiren o kız nerededir şimdi
Sensiz olursam yaşayamam diyen
O liseli kız hangi kentte kaldı
Ve o sarışın
O afeti devran bekler mi hala
Atlas yataklara sererek yaşamanın anlamını
Üşüten bir acıydı belki her ayrılık
Her yolculuk yangınların başladığı yereydi
Ama vakti olmadı hesabını tutmaya
Aşkların, ayrılıkların ve acıların
İstese de kalamazdı vakti gelince 
Geyik sesleri yankılanınca yamaçlarda
Yürek burkulması ve hüzün ve keder
Aralıksız doldururdu acıların bohçasını
Dudaklarında öpüşlerin gül esmerliği
İçinde kıpırdanıp durur ufuk çizgisi
Ay bile soğuktur o zaman 
Bir buz parçasıdır
Çaresiz çıkılacaktır o yolculuklara
Ki bir ömrün karşılığıdır serüvenler
Biraz da serüvendi yaşamak 
Belki yatkındı büyük yolculuklara
Ki serüvenler daima büyük aşklar 
Ve büyük yolculuklarla başlar
Anıları aşkları ve bir kenti 
Bırakıp gidebilirdi apansız
Apansız başlardı yolculuklar
Hangi saatinde olursa günün
Ve hep kar yağardı nedense
Durmadan kar yağardı yol boyunca
Ve nasılsa yok olup giderdi hüzün
Kent görünmez olunca arkada
Ne bir veda sözcüğü dökülürdü dudaklarından
Ne de dönüp bakardı geriye bir kez olsun
Ne zaman yollara düşse biterdi acılar
Gül yüzlü sular fışkırırdı toprağın karnından
Kavaklarsa oynak bir çingene kızı
Her kıpırdanışında açılıverir uzun ince bacakları
Mekan tutmak ve her akşam aynı ufukta
Güneşin batışını seyretmek ölümdür biraz
Ölümdür biraz hep aynı yatakta
Aynı kadınla sevişerek sabaha varmak
Kitapları hep aynı raflara sıralamak
Aynı eşyayı kullanmak eskimektir biraz
Soluk soluğa yaşamalı insan 
Her sabah yeni bir şeyler görebilmeli
Ve cehenneme dönse de bir ömür
Mutlaka bir şeyler değişmeli her/gün
Ey o büyük yolculukların ürperten heyecanı
Okyanus dalgalarının sesleriyle dol bu ömre
Ölüme ve aşka durmadan kement atan
Serüvenlerle geçsin yaşamak
Buz tutmuş bir dünya ortasında 
Yollara düşerdi o hep aynı ıslıkla
Önünde dağlar, uçurumlar
Sarsılan gök, yarılan toprak
Çelik uğultularla burgaçlanırken 
Yaşamak işte öylesine kucaklardı onu
Ve her nasılsa keklik sekişli
Bir aşkın sevinci dolardı yüreğine 
Çıkarıp atardı o zaman deli bir ırmağa
Ne kalmışsa bir önceki serüvenden
Soluk soluğa yaşadı kentleri, aşkları
Bağlanacak kadar kalmadı hiçbirinde
Pervasız bir acemi, bir çılgın
Soyu tükenen bir bilgeydi belki de...
O yalnız kaybetmesini öğrendi ömründe
Avucundan dökülen kum taneleriydi her şey
Ne bir serseriydi ne de yılgın bir savaşçı
Ama kendi kafasıyla düşünen ve hakkında 
Ölüm fermanları çıkartılan biriydi belki 
Sevince deli gibi severdi
Pervasız severdi sevince 
Dövüşmek ancak ona yakışırdı
Ona yakışırdı aşklar ve yolculuklar
Yoktu bağlandığı herhangi bir şey
Bulutlar gibi çekilip giderdi seslerin arasından
Ne bilir ömrün değerini bir çılgın
Yalnızca kendini yaşamayı nereden bilebilir
Ve başarısız eylemler çağında o
Kaçabilir mi binlerce kez ölmekten
Yerleşik yargıları olmadı hiç
Kurmadı güzel gelecek düşleri
Nerede bir yangın, nerede tehlike 
O mutlaka oradaydı birdenbire
Dinsizdi, özgür sayılırdı belki
Ama bağlanmazdı özgürlüğe de
Hiçbir yerde yeterinden çok kalmadı
Beklemedi anılar sarnıcının dolmasını
Şikayetsiz yaşadı yaşadığı her günü
Yoktu yüreğinde pişmanlıkların izi
Ayrıntıların izi kalmamış artık
Üst üste yaşanmakta ayrılıklar
Ve bir bulut gibi sıyrılıp gidilmiştir
Dağların, denizlerin üzerinden
Geride kalan ne varsa soluktur şimdi
Titreyen kandiller gibi sönmek üzeredir
O eski konaklar gibidir anılar
Gül bahçeleri, sessiz koru ve orman
Belki sağanak boşanır apansız
Yüzyıllık bir yağmur başlar
Ve sinsi bir hastalığa dönmeden alışkanlıklar
Yok olup gider her şey, belki kül olur
Hırçın bir okyanustur yürek
Dar gelir ufuk ve mutluluklar çevreni
Anılarsa birer çıban izidir
Yaşanmaz onların ölgün gölgesinde
Durgun bir su gibi aktı mı yaşamak
Ve zaman uysal bir kısrak gibi dinginleşti mi
Anısız kalınmıyor artık ne yapılsa
Kuşatıyor yolları, aşkı ve ömrü
Bekleyişleri kemiren çakal sesleri
Oysa bütün köprüler yakılmalı ayrılık vakti
Ve herhangi bir şeyle eşit olmaksızın
Yollara düşülmeli habersiz ve sessiz
Çürük bir diş gibi kanırtıp kentleri
Dünyanın ağzını kanlar içinde bırakmalı
Bir ömrün olgunlaştıramayacağı 
acemilikler toplamı ve bir çılgın
boyun eğmedi kendine bile
seçme zorunda kalmadı yaşamayı
nasıl bağlanmadıysa yere ve zamana
bağlanmadı kendine de ömür boyu
dağlara tırmana atlar gibi 
soluk soluğa yaşamak istedi dünyayı
bir şahin gibi bulutlara kurdu
dumanlı sevdaların yörük çadırını
sıradan bir gezgin değildi hiç
dövüşür gibi yaşadı yolculukları 
belki korkusuz sayılmazdı büsbütün
korkardı korkulara düşmekten zaman zaman
ve bütün gemileri yakıp
yollara düşerdi o hep aynı ıslıkla
mutlu muydu, hiç düşünmedi böyle şeyleri
umutlardansa nefret etti daima
hep yanıldı ve yenilgilere uğradı
ama atıldı yine de serüvenlere
pervasız bir acemi
soyu tükenen bir bilgeydi belki de 
Ama bir şey vardı yine de
Başarısız ihtilallerden kendine kalan



-I-
Sen dostumdun benim, gülünce güneşler açardı
Su gibi azizdin, yurdumdun, alnında ateşler yanan
Işıklı bir ırmak gibi aktığımız o uzun yürüyüş
Daha dündü sanki, her patlayan sağanak bunu anlatır
Fabrika düdükleri bunu anlatır bana her vardiyada
Hazırladığımız ilk taş baskısı afişi anımsar mısın
Bükülüp giden kent sokaklarını, fabrika önlerini
Sonra kitapları (kokuları hala burnumda onların) 
Hangi mayısta taşıdık kentlere güllerin rengini
Gerçi gülistan olmadı ömrümüz, gam değil
Belki tanırdın ilk vurulanı, o gün hiç ağlamadık
Hayır ağlamadık, çıldırdık o gün çıldırasıya
Adını çocuklarımıza verdik onun, çoğaldı
Mezarlar çoğaldı o günden sonra, yetişmedi bize
Öldürülecek kadar büyümüştük, öyle demişlerdi
Ve hayat öylece akıp durdu işte, akıp duruyor
Kimilerinin bakışlarına yine karlar yağmış
Saçları dumanlı bir geçit sanki, dudakları lâl
Kitap yakanlar eksilmiyor, şu uçuşup duran
Kırlangıç ölülerini görüyor musun kentin üstünde
Sen dostumdun benim, gülünce güneşler açan
Bulutlara, rüzgara asarım suretini her akşam
Her akşam bir mektup yazarım dağlar kadar
Kayıp bir adresten geliyor sesin şimdi, üşüyorsun
Unutma dostumsun sen, neredeysen orada ölmek isterim
-II-
Kasabalı bir hüzün çökerdi söylediğin türkülere
Meşeler göğerir kalbin rehin kalırdı o huysuzda
Ve akşam soframıza ağarken bir yayla bulutu
Kuşları ürkütülmüş bir dal gibiydin, öylesine mahzun
Efkâr da yakışırdı sana, ilk kadeh kekik kokardı
Kısa pantalonlu resimlerimiz sararmadı daha
İlk sigarasını bölüşen iki okul kaçağı, iki haylaz
Hiç kimseler anlamıyor muydu o günlerde
İlk sevgilileriyle denizaşırı yolculuk düşleri kuran bizi
Ve ne çok yalnızdık sinemalar olmasa
Unutalım mı şimdi kente indiğimiz o ilk günü
Sabahlara kadar okuduğumuz o kitapları
Kar aydınlığında yürüdüğümüz yolları unutalım mı
Artık çok geç, işçiler seni soruyor ve ötekileri
Her karşılaşmamızda sizi konuşuyoruz uzun uzun
Anımsar mısın odamızın talan edilişini
Her katta yaralı bir kardeşin çığlığını sonra
Kantinde kitaplar yırtılıyordu, delik deşikti duvarlar
Mosmor bir çığlıktı gözleri malatyalı kızın
Sana hep o huysuzu anımsatırdı, bilirdim
Kimilerine göre ancak ölümü güzelleştirirdik biz
Birer çılgın mıydık gerçekten, serseri bir rüzgâr mıydık
Göğermiş meşeler kadar yakın mıydık bulutlara
Ve tarih upuzun bir hikâye miydi -öyle diyorlardı-
Bir işçi kıza söyledim bunları, yalandır, dedi
Anlamını yitiren birşeyler mi var şimdilerde
Yazdığım şiirlere yabancıyım, sokaklara yabancıyım
Taşı delemiyor bir çığlık ve apansız bir
Su oluyorum ipince, kendime sızıyorum
Dünya yetmiyor bazen, bırakıp gidebilir miyim
Ve hayat böylece akıp durdu işte, akıp duruyor
Kentler karıncalanmış birer namlu gibi
Upuzun yatıyorlar dizlerimde ama sımsıcak
Meşeler göğermiş diyorsun varsın göğersin
Her yaprak bir öpücüktür sana o huysuzdan
Sen dostumdun benim gülünce güneşler açan
Bulutlara rüzgâra asarım suretini her akşam
Her akşam bir mektup yazarım dağlar kadar
Meşeler göğermiş diyorsun varsın göğersin
Unutmadım bırakıp giderken söylediğin sözleri



Hiç kimse bir aşkı 
Onarmaya kalkmasın
Kaybedilmeye değer
En güzel anında
Bitirilmişse eğer



I
Kumrular sokağı hüzzamdı bir zaman
Kale'ye rast vaktinde çıkılırdı
Gariptir, Sezenlerdeki hanende
Çekip gitti Sarguttan bir ay önce
II
Posta caddesi, Taşhan, Karpiç ve diğerleri
Ama artık meyhaneler kalmadı Ankara'da
Belki bundandı Cemal Süreya'nın Kızılay'da
Huzursuz bir zürafa gibi dolaşması



Kuytu bir köşesindeyim 
ve yorgun bedenimin altında 
çıtırdıyor kuru yapraklar
Üstte kristal bir gök
ve yıldızlar
ozancasına
Yalnızım 
sıkıntının yayalnızlığı değil bu
Düşlerle el ele
yaşamayı dillendiren
ve yudum yudum özümleten
bir sevgi yanlızlığı
Dinlendiriyor yüreğimi
kafamı
bedenimi
serin okşayışlarıyla doğa
Dinliyorum en güzel türküsünü
kurdun kuşun
Uçmak için
kanat aramıyorum
AHMET TELLİ



Güz yakmadan gülün pembesini
avuclarimda ol, sokul yanima
gülüsünle isinsin bedenim
ve dudaklarimda acilasan islik
adinla ciceklensin
Serceler göce dayanmaz bilirsin
ne özleyen bir bakis kalir
ne de simsicakligin
sular donar yürek üsür
sende kalir seni yakan
Ucurumlar acilir yollarinda
buharlasir ciy damlalari
Terli bir kisrak gibi gel kapima
savrulsun saclarin
yastigim kekik koksun
Uzagi yakin et
pembelessin carsafin
ölüm kapimin tokmaginda
ayriligi iyi bilirim
ferhat olmayayim daglarda
Ey gülün pembesiyle
bir gülümseyisi paylasan
kar yagiyor yatagima
avuclarim kutuplara döndü
gün kararmasin geldiginde



Biten bir aşk için
Söylenecek söz şu olmalı:
- Güzeldi yine de



Büyük aşklar yolculuklarla başlar 
ve serüvenciler düşer bu yollara ancak 
Onlar ki dünyanın son umudu 
soyları tükenen birer çılgındırlar 
Ama yaşarlar dünyanın dört bir yanında 
Ölümle alay ederler sanki 
Nerde beklenirse ordaydılar 
bir kez bile gecikmediler ömür boyu 
Neydi onları ordan oraya 
savurup duran şey 
Onları daima yalnız kılan 
neydi bu yaşam denilen gürültüde 
Her dilden bir adları vardı onların 
ama hiçbir ülkenin kimliğini taşımadılar 
Sarışındılar belki de esmer 
yani birçok yüzün bileşkesi 
Ne altın arayıcısıydılar 
ne de aylak bir gezgin 
Vurulup düşseler de her kuşatmada 
serüvencidir onlar ve hiç ölmezler 
Ki onlar hep yalnızdır ve her nasılsa 
Bulurlar heder olmanın bir yolunu 
Onlar ki bu dünyada 
kahraman olmaya mahkumdurlar 
Sislenen anılar kaldı bize onlardan 
renkleri bozulup duran solgun anılar 
Nasıl yazmalı ki silinip gitmesin 
bulutlar gibi çekilmesin gök boşluğuna 
Bileği güçlü ve gözüpek avcılar mıydı 
onları kuşatıp yeryüzü cennetinden atan 
Yoksa kendini tüketen hüzünler miydi 
vurulup düştükçe ışığını karartan 
O serüvenlerin günlüğü tutulmadı 
yazılmadı o insanların destan şiiri 
Parça parça ettirilseler bir kartala 
(ki sanırım böyle oldu sonları) 
Fışkırır yüreklerinden 
başarısız ihtilallerin yangınları



I
Anılar biriktikçe sisleniyor aşklar da
Yitiriliyor serüven duygusu ki o zaman
Şeytanımı koluma takıp gitmeliyim
Yeni bir cehennem kurmalıyım kendime
Hep kendini yineliyorken sesler kokular
Gittikçe birbirine benziyorken dünle bugün
Ölümsüz olmak kadar ürkünç bir şey
Bu dünyaya alışmak duygusu
Sonsuza kadar sonsuzluğa asılı kalmak
Tanrılara ödül insanoğluna ceza ise
Kalbim, bağışlanmayacak bir şey yap
Katlanma kendine ve bu dünyaya
II
Kalbim, ödünç say sana ayrılan ne varsa
Geri vermiştin dinini, dilini de unut artık
Aztek’tin yahut Kürt, hüznünse Kızılderili
Geri ver ne kalmışsa sende, kimliğin dahil
Hiçlik! O sezdiren keder, buydu senin payın
Sözünü tut artık, duyumsa sülfürün yanışını
Seni vur, seni bekleme, seni tarihsiz kıl
Bir kartala parçalat seni kayalara zincirleyerek
Kurbanla kurban eden bilinmiyor tarihe bakarsan
Bir efsaneydi yaşamak, sen de bilmiyorsun bunu
Medyumdu kimya, bir senfoninin diliydi belki
Yeni cehennemler kurmuştuk bilinebilir şeylerden
Sözünü tut artık seni tarihsiz kıl
Ve katlanma bu dünyaya ey kalbim



Üzgün bir çocuğun yalnızlığı
Kadar saydam kalabilseydim
Ömrüm derdim ömrüm nasıl da
Dolu geçmiştir ölebilirim artık
Ölüm hiç de ürkünç gelmiyor
Yaşanmışsa tüm yaşanacaklar
Acı yitiriyor anlamını ve renkler
Kül oluyor körleşirken gökboşluğu
Bu dünya dünya mıdır hani
Bildiğimiz o yamyam küresi
Ki apiz öküzlerinin çekip durduğu 
Bir cansıkıntısıydı önceleri
Hantal ve gürültücü bir tehdit
Gibi düşüyorken üstümüze
Alaycı bir gülüş takılıyor yalnız
Dudaklarımın hüzün kıvamına
Ömrüm diyorum şimdi ömrüm 
Üzgün bir çocuksun sen ve yalnız
Öyle kal çünkü bu dünyada
Sana en çok mutsuzluk yakışıyor



I
Söğüt ağaçlarının
Bulutsu serinliği
Gümüşsü bir renge
Çevirirken akşamı
Uzak dağ başlarını
düşürür aklına
Çıkar sedef kakmalı
Gümüş çakını o zaman
Bir dal kes ışkınlardan
Ve usulca yaslan
Yaşlı bir çınarın yorgun göğsüne
Çınarlar ki ağırbaşlı
Ve biraz bilgedirler
Yorgun ve kederli
Gövdeleriyle onlar
Nice öyküler dinlemiş
Çok umur görmüşlerdir
Nice aşkların tanığı
Nice gizlerin suskun
Taşıyıcısıdır çınarlar
Ve bu yüzden saygın
Bir yerleri vardır
Halk duyarlığında
Ve derler ki onlar için
Kendilerinden başkasını ele vermemişlerdir
II
Uzak dağ başları
Yalnızlıkları getirir aklına
Bir de efkarlı türküleri
Ve senin yalnızlığın
Ancak dağlara sığabilir
	Bir de türkülere
Belki bir zaman
Geçitler kapanmış
Koyaklar tutulmuş olabilir
Yabanıl sesler, ateşböcekleri
Kıpırdayıp durur çevrende
	Bir de sessizlik
O zaman
Bir tutam kekik
Bir tutam dağlalesi kopar
Ve usuldan usuldan
Söylemeye dur
	Eşkiya türkülerini
O türküler ki biraz kederlidir
Ama kendilerinden başkasını
Ele vermemişlerdir
Göreceksin önce çobanlar
Ses verecek sana
	Sonra bütün bir doğa
Doğayı aldın mı yanına
Gürül gürül akan kalabalıksın
Üstelik eşkiya türküleri
Ve çınarlar seninledir
O zaman çekinme
	Düş yollara



1/ HECELERKEN ÖMRÜMÜ
Ömrümün hangi hecesine baksam 
Uzadıkça uzayan bozkır yalnızlığı 
Ve duman rengi kasabalar ki sen 
Okunaksız mektuplar da diyebilirsin 
Sesini yitirmiş bu gergin coğrafyaya
Sözlerin eksilip eskidiği bu gri atlas 
Karanlık bir vadiye akıyor, bütün 
Işıkları söndürülürken belleğimin 
Ve sen kurtarabilirsin beni ancak 
Unutmanın bu vahşi saldırısından
Alnımı okşa dağıt alışkanlığımı 
Belki sümbül serinliği olur yeniden
Çocukluğumun elinden tutan 
masalcımdın benim, göğsüne 
yaslanıp gecelerce dinlediğim 
Dinlediğim ve kederini nehrin 
Kızıl kahve toprağına benzettiğim
Bana öyle geldi ki her çiçek 
Ve her kuş su içmek istiyor 
Sesinin gözesinden bu bahar 
Bense bir çiy damlasıyım 
Dudaklarının ışkın kokusunda
Ellerin diyorum, Berçelan Yaylası 
Yahut Munzur tedirginliği şimdi
Esirgedik kendimizi mutluluğun 
Sığ sularından ki aslında uzun 
Bir öyküye benziyor en kısa ömür 
Kayıp yıllarımızın uçurumundaysa 
Ay doğardı ve biz susardık seninle
Susardık, Munzur anlatırdı aşiret 
Töresinden dağ geleneği yarattığını 
Sonra arkadaşlarımız gelir konuk 
Olmazlardı ayrılıklara ki ay o vakit 
Bir göçebe çadırıydı Sümbül Dağı’nda
Zap Suyu ise telkari bir kemer olup 
Sarılırdı Kürt kızlarının beline
Kalbim dedim sonra, aşk da 
Bozkırdaki yangınlar misali 
Yeşerse de arsız otlar yeniden 
Ne dağların eflatun ufku ne de 
Kırlangıçların esmerliği görülür
Ki her ömrün ezberindedir 
Bu hecenin bütün harfleri 
Eprimiş anılar kalıyor geride 
Bir de ceylanların ürkek 
Sıçrayışları tetik boşluğunda
Ve unutuluyor işte bu kadar 
Çok sevilmişse sevilenin adı



Günlerdir eski bir hüzünle çıkıyorum voltaya
(kötüye işaret bu, üstelik yalnızlığa sığınıyorum)
Unutup gitmişim ezberimdeki bütün şiirleri
bulutlara bakıyorum uzun uzun, yalnız bulutlara
O uzak kasaba akşamları düşerken aklıma
tecrit'teki yine bir türkü tutturuyor
Ey kalbim sana denk düşüyor bütün bu acılar
acılar tek ve mutlak olan bir şeyi anlatıyor
Yağmur kuşları geçiyor avludan sürü sürü
dalların hışırtısını duyuyorum, üşütüyor beni
Ötede, kentin üstünde bir şimşek çakıyor birden
suretin yansıyor göğe ve her yağmur damlasına
Uzak bir anı oluyor her şey, silikleşiyor
ve alnım ateşler içinde, bir tutabilsen
unutup gitmişim bütün türküleri artık
(kötüye işaret bu, üstelik yalnız sana sığınıyorum)
Kısa süren hastalıklar vardır ya, işte öyle
geçip gidiyor akşama doğru hüzün bulutu
resmini asıyorum ranzamın başucuna yine
ve bir türkü tutturuyorum günün son çayında
-Teslim olmayalım halilim kurşun atalım!



Uzaklıklar yalan ayrılıktır
Sevenler için.
Yaşamak mucizedir 
Kanayan yürekte.
Sevmek boğulmaktır
Sevginin karanlıklarında.
Hasret umutsuzluktur
Çatlayan dudaklarda.
Hoşça kal demek,
Bırakıp gitmek,
En zoru budur işte.
Dilinde söyleyemediklerin,
Aklında çözemediklerinle yaşamaktır.
Bir sızı duyarsın yüreğinde,
Bir şeyler  düğümlenir boğazına,
Hıçkırıklar sıralanır,
Başın dik dururken
Gülümsemeye çalışırsın,
Gözyaşlarını hapsedersin gözlerine,
Beklersin gidene kadar
Ve boşalırsın,
Deli nehirler gibi
Akarsın, akarsın,
Hiç durmayacak sanırsın,
Bir şeyler  düğümlenir boğazına,
İçindeki isyanlara rağmen
Gitme kal diyemezsin.



Bütün bir gün sırtüstü 
uzanıp dere kıyısında
dinledik suyun akışıyla
kavakların hışırtısını
Mor incirler kopardık
kuşluk vakti dallardan
soğuttuk soğuk sularda
ürküterek kurbağaları
Öğleye doğru köylüler
bir sepet kehribar üzüm
ve domates getirdiler
bir topak da peynir
Onlar işlerine döndüler
biz yalnız kaldık yine
umursamaz tarlakuşları
uçuşup durdu üstümüzde
İkindiye doğru derede
taş sektirdik, yüzümüzü yıkadık
bir taş atımı ötede
sıçrayıp kaçtı bir dağ tavşanı
Akşamın bir vaktinde
köylüler sepetleriyle
ve türküleriyle gelip
kondular dere kıyısına
Meşe dalları toplanıp
ateş yakıldı orta yere
çevirdik erafını hepimiz
konuştuk şundan bundan
Sonra kıvrılıp yattılar
uyuyakaldılar hemencecik
Ortada küllenen ateş
gökte yürüyen ay kaldı
Uyuyamadık biz bir zaman
Çobanların çok ötelerden
gelen türkülerini dinledik
bir de kendi nefeslerimizi
Sabah erkenden gittiler
biz kaldık yine orada
ve yine sırtüstü uzanıp
dinledik kendimizi bir süre
Ne köylüler yüz verdi bize
ne de bütün bir gün
dere kıyısında
düdüğünü öttüren çocuk



Bu kent öldürüldü diyorlar
Kurşuna dizildi bir gece yarısı
Hayaletler geziniyormuş şimdi
Sokak aralarında ve caddelerde
Baykuş tüneği olmuş alanlar
Ve yarasalar uçuşuyormuş...
Silah ve esrar kaçakçıları 
Altın çağını yaşarlarken
Artıyormuş bir yandan da
Kumarhaneler,meyhaneler
Borsa oyunları hileli iflaslar 
Birbirini kovalayıp dururken 
Nasıl çıkmışsa pek bilinmiyor 
Yaygınmış şimdilerde rus ruleti
İntiharların sayısı bilinmiyor
Çoğalıp duruyormus fahişeler
Ve artık bunların hiç biri 
Olay bile sayılnıyormuş şimdi
Bu kent öldürüldü diyorlar
Bahar gelmez artık buraya
Bir kent nasıl öldürülür göz göre göre
Ben inanmıyorum kim ne derse desin
Sodon ve Gomore efsanelerde kaldı
Yaşanan bir başka tarih şimdi
Şöyle bir dokunsak toprağa yalın ayak
Duyacağiz belki tarihin akışını
Baharda gecikebilir unutmayalım
Böyle okuduk tarihin kitaplarından
Hele vakit gelsin,sevda dal versin
Uzanacağiz bir sabah çiçekli bir ağaca
Unutmayalım aşkın sımsıcaklığını
Suskun bekleyişlerini varoşların
Kitapları,fabrikaları unutmayalım
Unutmayalım dağların öyküsünü
Zincirlerini kırmasını bilir bir kent
Aovrayı unutmayalım
Kışlık saray ne kadar dayanabilir
Hayatı kollamasını bilenlere
Ölüm suretini gezdiren serseriler
Sızıp kalacaklar birazdan
Ve bir tül gibi yırtılırken çevren
Bu kent yeniden yaşanacaktır
Bir kent nasıl öldürülür göz göre göre
Ben inanmıyorum kim ne derse desin.



On beşine bastımı
       dudaklarında bir türkü
               elinde bayrak
kavga sokaktaki oyuna benzer artık
çocukluğu
    benzemez
          çocukluğa
Deniz okşayabilir mi
sarışın bir dağın
           rüzgarlı saçlarını
uzanarak yelesine hayatın
tutuklayabilir mi zındanlar
onun
        vuruşkan sevdasını
Açar da acının rüzgarına
hüznün solgun yelkenini
ne zından karanlığı
         ne zulüm
                   ne işkence
indiremez dudaklarındaki gülümsemenin bayrağını
AHMET TELLİ



Gün bitti, elindeki güller de soldu 
anımsanacak neler kaldı bugünden 
paylaşılmış olan nelerdi sımsıcak 
belki bir türkü söyleriz geceye karşı 
saçlarını tarazlayan bir şafak olur 
Zaman kekemeydi ve tarihe sızan 
soytarılar gördük gencömrümüzde 
ölüm peşimize düşende bir göçebeydik 
suretimiz ağardı kurulan darağaçlarına 
bütün sığınaklar uçurumlara açılırdı 
Rüzgâr suyu soğutsun su terli bedenlerimizi 
ve aşkı düşünelim biz, destan yalnızlıkları 
konuşursak akşam olur ve yine yağmur yağar 
gidersek gülüşler azalır buralarda 
kim bulur kayıp adresteki dostları 
Bir karanlığa bakıyorum bir de zamana 
ay büyüyüp bir gül oluyor ellerinde senin 
ve ancak yeni bir yorumu oluyor aşkın 
saçlarından sızan bu karanlık yağmur 
ayın çağıltısıyla tutuşuyor begonyalar 
Saçlarındı diye düşünüyorum ömrümüzü 
çözdükçe savrulan rüzgârdı saçların 
ve ikide bir aklıma düşüyor aynı soru 
-Aşkı bilmiyorsam nasıl değiştiririm 
kendimi, seni ve bütün dünyayı



Olur, aramam seni ve kimseyi 
Anıları pas tadında bırakırım 
Konuşacak ne kaldıysa kalsın 
Susmaktır birşeylere saygılı kılan 
Ayrılık da bir olanaktır bilirsin 
İnce bir sis, bir hüzün örtüsü 
Dumanlı bir ıslık yakışır şimdi 
Dudaklarıma, bırakıp giderim 
Söz / de sararır biterken bir aşk 
Kediye iyi bak çiçekleri sula 
Diyorsam da aldırma sözlerime 
Alışkanlık işte başka birşey değil 
Söz / de sararır biterken bir aşk



Her nasılsa yalnızsın
Bir giz gibi deliyor yüreğini
cansıkıntılarının burgusu
ve hep bir şeyler eksik gibi
bir şeyler bekler gibisin
Yeni bozgunlar
yeni yenilgiler peşindesin
Bir bozkır kuraklığına dönmüş için
Oysa yalnız bir öpüştür
gurbeti türkülere dönüştüren
Çoktandır su vermedin
çiçeklere ve yüreğinin çeliğine
Zaman terkisine almış da öpücükleri
koşuyor sessizliğin ve yalnızlığın 
iyotlu kıyılarına
Bir yol ayrımı ki yanlışla doğru
hüzünlerle sevinçler kolkola
Sen ki ey kalbim
yanlışları ve hüzünleri taşıdın
bunca zaman
Taşıyamaz yüreğinin batık sandalı
bu yalnızlığı,bu can sıkıntılarını
Yaşam gelincikler gibi beklerken seni
gecenin kapısını çalma
ey kalbim



Biri var, nasıl konuşursa, herkesin
öyle düşünmesini ister
Sfenks demiştim daha önce
yanıldım
bir soytarıydı
her nasılsa tarihe sızan
Beklesem
unuturdum uçurumların dilini
ve ömrümün bütün karşılığı
ödünç alınan bir umut olurdu
ki şimdi onuda yitirmiş
kurtuluş parkında bekleyen biri
......................................
Biri var, kurtuluş parkında ordadır akşamları
birini bekler gibi durur, üşümüş gibi biraz da
Acemidir, ikide bir kaçırır bakışlarını
ve korkuyla harelenen gözleri
haylaz çocuklarınkırdığı sokak lambasıdır
Tedirgin, solgun, ikircikli sesiyle ses verir
-Yerin varsa iyi olur, bir de çok hırpalamassan
Suyu kurumuştur kuyunun çıkrık boşuna dönüp durur
unutmuş sevinebilmeyi, gülümsemeyi unutmuş
biliyor seçtiği adın kendine hiç yakışmadığını
sımsıcak sarılmayı unutmuş, bilmiyor öpmeyi
Kenti bir uçtan bir uca yürüyebilmek
sevdiğinin kolunda bulutlara bakarak
-Boşver bunları diyor, karşılığı yok yaşamda
Biri var, kurtuluş parkının oradadır akşamları
bir söz bulunsa eskimemiş, sessiz bir söz
sabaha kadar konuşulsa yine de hiç bitmese
yanlızlığını unuturdu belki, üşümeyi unuturdu
bir yıldız gibi gülerdi şafak sökerken
söylediği türkünün kıvrımlarında bir yangın
tutuştururdu bütün kenti, kül ederdi
Beklesem
bütün öyküsünü alırdım
eskimemiş bir sözün gülümseyişiyle
                                 Biri var
bütün gün lunaparktadır ve kenti
götürüp koyar aynaların karşısına
Beklesem
bütün soytarıları görürdüm
her nasılsa tarihe sızan



Gün biterken çingenlerle
inecek ovaya çengilerle
Ateş yakılacak ve birer
yalım büşecek kızların yüzüne
Dinle ve sorular sor kendine
Doğayı, insanı ve geceyi
neydi güzelleştiren böyle 
Yollculukları güzelleştiren neydi
Tan atımına gelince vakit
istersen bir kolunudağların omuzuna at
Unutma geceyi bütün bir ömür
Buruşturulup atılıvermiş
uzak ve ansız bir bakış 
uzak bir buluttur şimdi keder



Vakte gergef gibi düşen Eylül yağmurları işliyorum.
Kadehimde donuk ve körpe bakışı sonbaharın.
Kandil yanıyor, gece ışılıyor.
Yakamozlara ıslık çalıyorum
ve saçların kıyılara dağılıyor sevgili Eylül.
Sen bana gelmesen de bulurum seni,
çünkü ben,"mavi mevsimlerin yakamozuyum,"
parmaklarının kokusunu alırım yağmura yazdığın öykülerden. 
Seni içerim esmer bir kahkahada, seni solurum 
çiçek gülüşlü Erzurum garında, seni yutkunurum 
Erzincan'ın üzümlü bağlarından, seni dererim kırpılıp dağıldığın
Sakarya sokaklarından seni içerim Ardahan'ın soğuk yaylalarından,
Artvin'in güllerinden avuç avuç ve vurulup düşerim
göz bebeklerinin hançer gibi işlediği Kanlıca sahiline. 
Saçların dolanır yaralı damarlarıma, damarlarım saçlarına hayat verir sevgili Eylül.



Bir akşam konuğum ol 
oturup konuşalım biz bize 
Anıların çubuğunu yakıp 
uzatalım geceyi biraz 
Geçmişe bir el sallayıp 
yaşanan günleri konuşalım 
ve günlerin üstüne çöken 
dumanlı, isli havaları 
Kendimize daha az zaman 
ayırsak da olur geceden 
Çünkü boğulabilir insan 
yalnız kendini düşünmekten 
Kapağı açılmayan kitaplar 
unutulmuş aşklar gibidir 
Kitaplardan söz edelim 
ve onların gizli kalmış 
sessiz tadlarından 
Sabaha doğru perdeyi 
aralayıp ufka bakalım 
ve bir çocuk gibi 
hayretle seyredelim 
güneşin kızıllığını 
Konuşulmadan kalan 
daha çok şey vardı 
diye düşünerek çıkalım 
güneşle kucaklaşan balkona 
— Üşütmesin sabah serinliği 
Bir bardak demli çay 
burukluğu gibi kalsın 
gecenin ve sabahın tadı 
yaşasın anılarımızda 
Konuğum ol, oturup 
konuşalım bir akşam 
ve uzatalım geceyi 
sözün çubuğunu yakarak



Ne gözlerindeki çöl yanlızlığı
Nede yüreğindeki sönmüş volkan
Büsbütün kopmuş sayılır yaşamaktan
       Şüphesiz eskil bir frenks kadar
       Alışkın değisin bekleyişlere
       Ama suskunsun bir sfenks kadar
Susmak birşeylerin anlatımıysa
Şüphesiz en anlamlı şeydir susmak
Uzak dağ yanlızlığını anlatmak
Ürpertsede bir şairi her zaman 
İnsanın en görkemli yanı yaşamak ve susmak belkide
İkiside sevgiler kadar anlamlı

       Susmak birşeylerin anlatımıysa
        Şüphesiz en iyi anlatıcıdır doğa..



O yorgunluğun kitaplarındaki
umutsuz sevgiler miydi düşleri eskiten
bir kez miydi tam yüreğimize saplanışı
o kemirgen kuşkuların
o yabanıl uğultuların
Ömürboyu yalnızlık yargılısının
buluvermek birden kerem sevdasını
canımızın çekirdeğinde
üstelik
bunca ayrılıktan sonra
Soyunup bütün kitaplardan
hüzünden ayrılıklardan
aşmak istesek de masal dağlarını
tutabilir miyiz yelesini
o tanrısal atların
Dinlenirken sevginin billur ırmağında
güneş kararıyor apansız
çatlıyor yüreğimizde yalnızlık tohumu
ve gurbet
batırıyor dişlerini etimize.



Ölüm ilanları ve panzer seslerinden uzak
Bir yaz geçti yabanıl koynunda doğanın
Unuttuk bir zaman meyhanelerin arabesk
Uğultusuyla sırnaşık kızlarını diskoların
Aşkı ve çılgınlıkları nasıl da unutmuşuz
Oysa sevmeyi, gülümsemeyi bilmiyorsa insan
Öfkelenemez bile artık ve kent öfkesiz
İnsanlara yenilmemiştir hiçbir zaman
Adını bilmediğimiz çiçekler topladık
Kanatıp durdu parmaklarımızı kızılcık
Kuşburnu ve böğürtlen dikenleri
Çobanlarla dolaştık bütün bir yaz
Ama yine de kentteydi aklımız
Işıldarken yıldızlar ordaki dostlarımız gibi



Göç oldu bir acıdan öbür acıya
oysa sağrısı kurumamıştı atımızın
daha dün sürüp gelmiştik buralara
bugün göründü yine yolların ucu
Devrildi kıl çadırlar seher vakti
usulca uyandırıldı çocuklar
ve kadınlar bohçası çözülmemiş
bir keder gibi gibi düştüler yola
Turnalar gitti biz gittik
bitmedi peşimizdeki nal sesleri
nerde konaklasak tedirgindik
kuruyordu ırmaklar ve göller
Bir yangın gibi taşıyıp durduk
kederi ve acıyı göğsümüzde
yer gök duman içindeydi sanki
genzimizi yakıyordu ayrılıklar
Zulüm bırakmadı peşimizi hiç
biz gittik o buldu izimizi
konar göçer olduk yedi iklimde
tanığımızdır dağlar taşlar
Yalnız bir öfke ışıltısı kaldı
gözlerimizin yorgun sularında
yaşamak bir inat oldu artık
yaşamak bir direnme oldu zulme
Ve işte devrildi yine kıl çadırlar
göç başladı bir acıdan bin acıya
Geride akşamın küllenen ateşi
ve susturulmuş çocuk sevinçleri kaldı
(Su Çürüdü)



Gizemli tamtamları bırakıp afrika'da 
şehvetle giriyor doğanın koynuna 
öpüşken dudaklarıyla topluyor yıldızları 
sokuyor pülümür gençlerinin rüyalarına 
Güneşle nerededir bir büyü çözülmesi mi bu 
Akşam öyle uzak öyle yakın ki memeleri 
sevişmek gelir insanın usuna aralıksız 
delirtir dokundukça uzaklaşması 
pülümür zencisinin



Bir kez olsun dönüp bakmadı
Hoşça kalın da demedi giderken
Sustu ve yanlızca elinden
yine de sazını elinden bırakmadı
Sonra hiçbir haber çıkmadı
Çıkıp gelmedi apansız bir gün
Gerçi yoktu yolunu bekleyen
ve hiç kimse göz yaşı dökmedi



Sunu
Filler mezarlığında fil ölüleri
Ve belki birkaç da şiir bulursunuz
Ki o şiirler kendi ölümlerini sezen
Birer kuğuydular kuytu sularda
Ahmet Telli



Sırtında taşıdığın kıl heybe 
dağ rüzgârı ve lor peyniri 
gibi doluysa kır çiçekleriyle 
sesler türkülere dönecektir 
üzünçse ışıklı bir sevince 
Dudaklarında özlem türküleri 
ve gözlerinin menevşesinde aşk 
çağıldıyorsa çavlanlar gibi 
usulca gir umudun menziline 
hüznü gerilerde bırak 
Türküler paylaşılıyorsa eğer 
dağ rüzgârları paylaşılıyorsa 
sevinç de dahildir buna 
ve o zaman bütün bir yaşam 
paylaşılacak kadar güzeldir artık 
Heybendeki kır çiçekleri 
bir yangındır güze doğru 
tutuşturur yüreğinde 
uzak özlemlerin külünü 
hiç beklemediğin bir anda 
Güz gelip de yangın başlamadan 
tutmalısın doğanın yelesinden 
yüreğindeki seher yeli 
varmalıdır sabah olmadan 
gül bahçesine sevda hevengine



ündöndü ve bakla tarlalarında
sevişmelerin pomakçasını öğreniyorum
o korkunç hazzını duyuyorum
toprağı doyuma kavuşturmanın
ve hâlâ anlatılmaz bir cinsel koku
buharlaşıyor göğsümün kıllarından
anımsadıkça pomak sevgilimi
On sekizindeyim ve tip'i övmekten
suçlanıp sürülüyorum
Okudukça aşık, aşık oldukça
daha çok okumaktayım bu aylar
biraz ayten biraz süeda ayları bunlar
kurutulmuş çiçek mevsimleri yani
yıllar sonra daha iyi anlaşılıyor
o kaçak şevişmlerin tadı
Fabrika bacalarından 
yağlı bir duman ağıyor göğe
çiziyor
İlk gençliğimin haritasını
AHMET TELLİ



Ömrümün karşılığı olsun diyor
bir değeri, bir üstünlüğü olsun
Çılgın bir aşkın tarihi
yolculukların günlüğü olsun
ama kavgalarda geçsin ömür
Deli ırmak gibi akmalı
adına yaşamak dediğimiz
sarsıntılar kalmalı anılar diye
ve ölüm bir gökgürültüsü
gibi gelmeli gelecekse
Bir bedeli olmalı her aşkın
Her öpüşün ayrı bir yanı 
bir sarsıntı kalmadı tende
ve kaçak sevişmelerin ürpertisi
bir sağanak gibi patlamalı
Yangınlar kuşatmışsa bizi
gözlerimiz bağlı ve tırnaklarımız
sökülüyorsa elektrik şoklarıyla
yasak bir kavgada olunmalı
yoksa ne değeri kalır ölümün
Aşk dediğin hırçın bir deniz
gibi çarpar yüreğin bordasına 
ve yasak bir kitabı okumanın 
sevincine benzer biraz
ki onun her sayfasında 
bulunur ömrün karşılığı



Yüklenmiş kanadına uzak kırların
ve gecelerin kar ürpertilerini
taşıyıp gelmiş buraya dek
hâlâ uğulduyor ürkek göğsünde
dağ başlarının çelik fırtınaları
Çocuksu bakışlarında yorgunluk değil 
bir hasretin direnci var daha çok
ama üşüyor yanlızlıktan.üşüyor
tek düşmüşlüğün acımsı utancından
boynu eğik bekliyor şafağı şimdi
Bir yanlızlık mıdır bunca çoğaltan
acıyı ve biberli yanılgıyı
ve bir yanlızlığı kabullenmek midir
inceden ve usuldan başlatan
yürekte burgaçlanan sancıyı
Sessizce çekilmiş dostların arasından
bir yanlışı sürdürmenin ortasından kendince 
Ayrımına bile varılmamış o yangın günlerinde
Ama üşüyor şimdi kar fırtınasına tutulmuş
gibi üşüyor yanlız kuş
Şimdi biliyor artık yalnız kuş
biliyor ki artık gecikmiştir
yolcular varmıştır varacağı yere
Anlıyor ki şimdi yalnız kuş
yalnızlık yanlışlığın ilk adımıdır.
AHMET TELLİ



Bir kent nasıl öldürülür göz göre göre
ben inanmıyorum kim ne derse desin
Sodom ve gomore efsanelerde kaldı
yaşanan bir başka tarih şimdi
şöyle bir dokunsak toprağa yalınayak
duyacağız belki tarihin akışını
Bahar da gecikebilir unutmayalım
böyle okuduk hayatın kitaplarından 
Hele vakt erişsin sevda dal versin
uzanacağız bir sabah çiçekli bir ağaca
Unutmayalım aşkın sımsıcaklığını
suskun bekleyişlerini varoşların
Kitapları, fabrikaları unutmayalım
Unutmayalım dağların öyküsünü
Zincirlerini kırmasını bilir bir kent
Aurora'yı unutmayalım
Kışlık saray ne kadar dayanabilir
hayatı kollamasını bilenlere



Her yoksul biraz 
parasız yatılılık taşır içinde
küçük şeylerdir mutlulukları
korkarlar büyük denizlerden
Her yoksulda biraz
dinbazlık vardır
bu yüzünden korkunç bencildirler
zalim ve korkaktırlar üstelik 
Korkak bir müslümanım ilkin
gizli anlamlar arıyorum
karınca dualarında
ve gizli bir bir defter tutuyorum
ol müridliğimin hikâyesidir: 
AHMET TELLİ



günlüğü eksik tutulan güz
usulca çekilmiş de kıyıya
bütün gürültülerden uzakta
eğiriyor suların köpüğünü
belli ki duymuyor dağların 
uğuldayan yalnızlığını
bekleyişin ve acıların
uğultusdur yalnızlıklar
kimi kez kuşatabilir büsbütün 
doğayı, aşkı ve yaşamı
ama kayalıkların karanlıklarına
hiç sığar mı bir dağın yalnızlığı
bir çiçek bile doldurabilir
uçurumların derin oyuklarını
oysa o bir çatlaktan fışkırıp
bir yangın gibi büyüyendir
belli ki duymaktadır kalbinde
aşkın saklı yalnızlığını
anımsanan ne varsa şimdi
biraz acıya dönüktür yüzü
ve solgun bir gülümseyiş
gibi sararken sessizliği
taşır bekleyişin gizinde
aşkın saklı yalnızlığını
günlüğü eksik tutulan güz
eğirirken suların köpüğünü
ey alıngan susuşundan üzünç
gibi öfkesinden kan sızan
kalbini suların göğsüne bastır
duyacaksın kalbimizin atışlarını



Kıyıda, taşın üstünde
oturmuş denize bakıyor
Kimse konuşmuyor onunla
ne rüzgâr ne de izmir
Gün bitiyor ve lacivert
sözcükler çekiliyor
susuşların ipek ağıyla
Az ötede pasaport kahvesi
- Gel, bir bardak çay içelim
diyor bütün gün beklenen
Bulut suya değiyor
su zamana
ve yalnız çakıltaşları
değil aşınmakta olan
Batık bir gemi
gibi uzaklaşırken ordan
yakamozlar kalıyor geride
balkıyan acılar gibi
Eskiyen neydi günboyu
yaşanan neydi
hangi bıçağı biledi deniz
Işıklar sönüyor kıyıda
ve burkulan bir yürekle
çekip gidiyor bu kentten



Bu kentte sorular yasaklanmıştır
böyle diyorlar fısıldarcasına ve ürkek
ve diyorlar ki gidip anlatılsın bir kez
çare düünsün tarih denilen bilici
Gidip anlatılsın beklenen yolculara
aşklar küllenmeden ve beynimizi
büsbütün kemirmeden veba
yetişsin durmadan yolu gözlenen
Bu kentin sorusunu yanıtla ey yanılmaz olan
kahret ya da ışıklandır ve de ki:
-Siz ki yangın yıllarından geliyorsunuz
umuda bağlanmak umutsuzluktur ancak
Ve sen ey bilici, de ki:
-Bu masal çok anlatıldı önceleri
çocuklar da susturuldu her defa
karartıldı evlerin bütün ışıkları
-Ve direnmeyi bilmiyorsanız
kül olun savrulun dağlara taşlara
belki hayat yeniden fışkıracaktır o zaman
bu kentin ışıksız varoşlarından
Bir sfenksten söz ediliyor durmadan
yakınmış kahredilmesi



Kuşlar mı 
ki çok şey denildi
şair dilinden
Yüzlercesini suladık
gölgesinde sevdanın
dokuduk
gönül yumağında renklerini
Gizimizi bildiler de
ihanetlerini görmedik hiç
ılık bir öpüştü
türküleri
Kuşlar mı
ki şimdi
çok uzak yüksekte
öpsen 
büyüyemezsin ki
ihanet ettik
türkülerine
baharın



Sesim soğuk bir sis
Gittikçe grileşen dalgınlıklar oluyor
Sormuyorum bir yolculuğa kimle çıkılır
Ve kim yırtıp atabilir elindeki son dönüş biletinide 
Tüm yalnızlıkları mümkün kılan birileri olmalı
Yada kalbini kederle onaran bir göçebe 
Özlemek ozaman bir çığlık olabilir belki, bir çığlık
Sormuyorum artık biliciyede bilginede 
Aşkın darası nedir
Ve mutsuzluk mümkünmüdür ki o,
Bir kırlangıç ikindisiydi belkide,gümüşte ve hüzne gizlenen
Ödünç sevişlerden bize kalan sonsuz grilikler oluyor yalnız
Ve bir çocuğun hüznüne kazınıyor ,gülüşlerimizin paramparçalığı
Sesimin sislenmesi bundandır
Karşılığı yok hiçbir acının
Herşey gölgesi kadar ağır
Sormuyorum artık sormuyorum
Hergün yeniden kodlanan umutlarla kirletiliyor dünya



Bu kadar uzak mıydı
git git bitmiyor yol
görünmüyor dağın ardı
Oysa bilmem kaç yıl
bu yollardan yürünmüş
Şimdi sanki bir masal
Bu dilsiz dağ ve taş
nerde saklar kuşları
hangi gizle sarmaşdolaş
Anlamak zor susuşları



İsmail'in kitabını okuyorum üç gecedir
ateşler içindeki dünyada bir neferin
ölüme at koşturan rüzgârını duyuyorum
Managua yanıyor, her yanım ateşler içinde
yanıyor bir çocuk sevgiyle okşanmaktan
ve temkinli olmak yakışmazdı sana zaten augusto
ve sen ey idris
ismail'in ölümü küçümseyen dostu
'yediğin kurşundan
bir gümbürtü kaldı ki bana! ..'
Roma'da navona alanında bırakıp ismail'i
telzaatar'a dönüyorum gecikmiş bir martı gibi
Yurdum diyebileceğim
her yer kan-revan içinde, görüyorum
ve boğazlanmış bir ceylan gibi
serilivermiş denizler ortasına
Önce ismail orda, ne zaman gelmiştir
'gümbür gümbür ve sonuna kadar, taa-sonuna
sonuna kadar sevdaya, sonuna kadar kavgaya
çatlayacak kadar sabırsızlıkla'
İsmail'in kitabını okuyorum üç gecedir
ve alnımı seher rüzgârına dayayıp
sesleniyorum
'-Ey usta
nerde benim payım içtiğin baldırandan! .'
(Belki Yine Gelirim)



Zaman dörtnala koşan atların yelesinde
Dök eteğinden taşları Şahmaran
Dem bu demdir
Kanat sevda türküsünü dudaklarımda yine
Aşk alevden elleriyle gülü okşayan erdemdir
Zaman son yapraklara son çığlığı asan yelde
Kanlı dudaklarınla ıslat son ıslığımı
Dem bu demdir
Söndür firûze kanatla hüznün isli çırasını
Aşk zaten elemdir
Zaman kirişi kopan yaydan fırlayan son okta
Yırt yakası açılmamış arzuların gömleğini
Dem bu demdir
Bir gülüşünle bağrımda bin yara açsan ne çıkar
Aşk her yaraya merhemdir
Zaman kayan yıldızların son ışığında ey akrep
Zehirli kuyruğunu sok gözüne gecenin
Dem bu demdir
Bir engerek geçir damarlarımdan
Bana ruhumu emdir
Zaman kor dudaklarda donan bir damla kanda
Vuslat kıyamete kaldı hasret kıyamet gibi
Dem bu demdir
Gönder ejderhalarını yüreğimin çölüne
Ya soksun aşkı içimde binlerce karayılan
Ya beni içimdeki kuyudan çekip çıkar
Şahdamarımdan giren şehlâ engereklerin
Eteğini öptükleri ateşi
Ya ateş söndüren bir suya döndür
Ya beni çek suya uygun biçime
Şâh-ı Mâran nerelerdeydi aklın
Bunca zehri akıtırken içime
Pullanıp bengisular dökünse de Camsâb
Aşk onulmayan veremdir
Zaman zülüflerinin zemheri ayazında
Buz gibi kollarında ısıt beni Şahmaran
Dem bu demdir
O karanlık kuyuda yokluğa yak gönlümü
Varlığım aşka gemdir…
 




Bir süredir kuşlar da yok
Kentin bulanık göğünde 
Dumanlı bir uğultu
Uzayıp dururken sokaklarda
Ürküttü bütün kuşları da
Öfkeyi kollayarak sakin
Kalabilmenin zamanıdır
Biliriz ki bizimledir doğanın
Ve sevdanın gülümseyen sevinci
Ve onlar sahip çıkacaktır bize
Biz ki acılarla olgunlaştık
Biliriz kederi, kahrı ve zulmü
Aşkı ve hicranı da biliriz
Nice onmaz denilen yarayı
Acılarla sargılamadık mı
Ve ölesiye bağlıyızdır
Sevdamızı paylaşan
Uzak ve yakın dostlara
Ki ahde vefa denilen şey
Bizimle girmiştir kitaplara
Ama neler getireceğini yarının
Ve neler alacağını bizden
Hesaplamanın zamanıdır
Bel bağlayamayız çünkü
Feleğin ve zalimin insafına



Yenildik;
Şimdi kim bilebilir zakkumun
O kekre tadını bizim kadar
Tenimize sinmiş sülfür kokusunu
Soluğumuzdaki cıvayı kim duyar
İntikamcıydı bilim, sezgimizse
Gölgesi sulara vuran bir ceylan
Neyi yaşamışsak ömrümüz diye
Derimize yazdı o vak'anüvis
Kehribar saplı bir hançerle
Kehânet kuyularında sınandık
Terkettiğimiz her şehir yakıldı
Anıtlar dikildi kahhar ve kutsal
Zamansa bir karadeliğe dönüştü
Belleğimizin oksitlenen çöllerinde
Çöl ve moraran cesetler, rüya
Kâbusa dönüyor cinnet saatidir
Coğrafyanın bu yakasında bir halk
Kendi oğullarını boğazlıyor artık
Kûfi bir cesaret oluyor cinnet
Biz keder diyorduk, tarihmiş
Dilimizde işte o kil ve kül tadı
Şimdi kim bilebilir yenilginin
O kekre kokusunu bizim kadar
Soluğumuzdaki cıvayı kim duyabilir



Suçlama beni
böyle bırakıp
gidiyorum diye
bağrımı yakan
bir yaradır
bu ayrılık şimdi
Bil ki kanımdadır
sevişmelerin yangını
öylece girerken
gecenin bağrına
taşıyorum sımsıcak gülümşeyişini
Yaşanan günler
hayatı oyarak
gedikler açıyor
durulur mu artık
durgun sularda
bekleyerek seheri
Talan ediliyor
bahar ve aşk
öyle bir soyun ki
duracak gibi değil
vurmazsak eğer
kendimizi yola
Yaşamak zorunlu
kurtarılırsa eğer
bahar ve aşk
ve şimdi hayat
acı yeşil
bir kader renginde
Hayatın ve sevincin
kaderinin altettiği yer
kavganın ortasıdır
ki umudun çiçeklenişi
aşkın
yengisidir bu
Söylenecek bütün sözler
sevincin ve sevdanın
savunulmasına dairdir
ve şimdi onlar
yaralarını saracak
birilerini beklemektedirler
Ey anısıyla
kalbimi yakan
kederlenme hemen
ve suçlama beni
böyle bırakıp
gidiyorum diye
Ahmet Telli
Kül Olan
Bu kentte sorular yasaklanmıştır
böyle diyorlar fısıldarcasına ve ürkek
ve diyorlar ki gidip anlatılsın bir kez
çare düşünsün tarih denilen bilici
Gidip anlatılsın beklenen yolculara
aşklar küllenmeden ve beynimizi
büsbütün kemirmeden veba
yetişsin durmadan yolu gözlenen
Bu kentin sorusunu yanıtla ey yanılmaz olan
kahret ya da ışıklandır ve de ki:
-Siz ki yangın yıllarından geliyorsunuz
umuda bağlanmak umutsuzluktur ancak
Ve sen ey bilici, de ki:
-Bu masal çok anlatıldı önceleri
çocuklar da susturuldu her defa
karartıldı evlerin bütün ışıkları
-Ve direnmeyi bilmiyorsanız
kül olun savrulun dağlara taşlara
belki hayat yeniden fışkıracaktır o zaman
bu kentin ışıksız varoşlarından
Bir sfenksten söz ediliyor durmadan
yakınmış kahredilmesi



Yine bir duman çöktü sokağa, kent tutuştu 
Bütün sığınaklarda seni arıyorum, nerdesin
Aklıma dökülen hatıralar hattında bir yangın 
Bir çarpraz ateş başlıyor, newroz diyor birileri
Dün bir demirciydim oysa ben, ufku eritirdim
Bugünse ateş altındayım, 
Hatıralarımı yazma
Bir rüya görüyorsun, terlemişsin sırılsıklam
Vurulup düştüğüme inanmak istemiyorsun
Bir kente girişin provası oluyor oysa ölümüm
Yeis yok, bir misillemedir bütün hatıralarım
Yalnız yıkık bir duvar var karşıda, 
Ve bir kadının cesedi üstünde 
Uçuşup duruyor takvim yaprakları
Seni bekliyorum orda, meydan saatinin altında
Bir James Dean filmine gideceğiz gelirsen
Cehennem hızıyla çarparken mutsuzluğun çelik zırhına
Soluk soluğa yaşanacak tüm imkansızlıklar
Boyle olmalıydı ve oldu işte diyecek oğlum
Babamsa bir ağıta benzeyecek, küllerimi avuçlarken
Bütüm köprüleri dinamitledim ve geldim işte
Bir kente girmemiz nasıl gerekiyorsa öyle
Apansız çıkmalısın karşıma
Ki unutulmuş bir haykırış olmalı dünyaya
Seninle her karşılaşmamız
Mağlubuz, 
Durmadan kazanan bu hayat 
Basit bir üçkağıtçı sadece, bir sahtekar
Beşbenzemezle rest çekiyorum
Ama o biliyor bunu ve çekiliyor oyundan
Yokum diyor
Dün bir demirciydim oysa ben, ufku eritirdim
Bugünse ateş altındayım, hatıralarımı yazma
Hatıralarımı yazma, 
Tarih sanıyor birileri



Kara tahtaları
Yeşile çevirdiler de
Yeşil umutlarını
Karaladılar çocukların
AHMET TELL



Tuzağa düşmüş bir ceylanın 
bakışındaki hüzün değildir umut
Kınalı keklik gibi ürkek
bir kuş da değildir
Ne yalvar yakar olmuştur 
zulmün pençesinde
ne de düşürmüştür
kırların ve türkülerin
onururunu yere
Baharda bir tomurcuk
gibi patlayan öfkedir umut
barajını yıkan bir ırmaktır
açılır serpilir
ve büyür kıyısında sevda
Emzirir aşkı
emzirir ve büyütür gül nakışlı sabırlardan
ferhat'ın direncini
bin yılların sabır taşını çatlatırlar
açar bin yılların kapısını
Düşman dönük
bir mavzer gibidir umut
yaratır tetik ve parmak
en gürbüz çocuğunu tarihin
AHMET TELLİ



Kekremsi bir hayat dilimindeyiz
Bakır tadında geçiyor günler
Tutmuş yolları bir sürü harami
Geleni geçeni sigaya çekmekte
Şüphesiz onlar ölüm getiricilerdir
Ve sevincin düşmanı olarak bilinirler
Yoktur gözlerinde sevgilerin ışıltısı
Aşk yoktur, duman bürümüştür büsbütün
Onlar yalnızca ölümü bağışlayabilir
Yalnız kederi, kahrı ve zulümleri
Ve tarih onlarla bizim kavgamızın
Sürüp duran hadisatından ibarettir.
Ne yazılmışsa bize ve onlara dair
Işıklı sularındadır bilincimizin
Hükmünü yerine getirse de acılar
Biz yine neşeli türküler söylemekteyiz
Savurulup duran bir zaman diliminde
Sarsarak ve sarsılarak geçiyor günler
Ama kalbimiz çatlayacak kadar duyarlı
Hayatı savunabilecek kadar güçlüdür.



Saçlarını gittikçe kısalttığın günlerde
Sen söylemiştin bu sözleri unutmadım
-Her aşk bir ayrılık gizler, ayrılıklarsa
Bir merhabanın sıcaklığını taşır kendisinde
Kalıcı olan hiçbir şey yok diyordun
An'lar var yalnız ömrü karşılayan
Şimdi sımsıcak bir kar yağıyor yine
Yüreğimin üstüne yağıyor hiç durmadan
Ellerin nasıl da üşüyor, bozacının
Karlı sesi doluyorken odamıza
Hava gittikçe kirleniyor bu kentte
Ve aralıksız kar yağıyor kar yağıyor
Kar ayrılık hüznüdür ve ne çok
Ayrılıklar yaşandı şu son birkaç yılda
Yurdundan ayrılanları düşünüyorum ve birisi
Özledim diyor, ülkemin kar kokusunu da özledim
Hiçbir an'ını tanımlamaya kalkmadan
Kısacık ömürler biçiyoruz kendimize
Sonra yolculuklara çıkıyoruz, bir kentten
Ötekine giderken özlüyoruz bir başkasını
Özlediğimiz birileri olmalı diyordun
Yanındayken bile özlediğimiz birileri
Öyleyse kalkıp Ati'ye gitmelisin, İstanbul'a
Belki hâlâ saklıyordur bir gülü kimbilir
Yaşandı mı o sıcak kış, yaşlandık mı
Aynalara bakmaya vakit bulamadık
Dönüp dönüp birbirimize bakmalardan
Yaşandı mı o sımsıcak kış, ne dersin
(Çocuksun Sen)



Hayatın devraldığı
sessiz bir özsudur acı
birikir yüreğinin kıvrımlarında
ve ağar gözlerine ağır ağır
Bulutlar yere inmiştir artık
ya da gurbettesindir
Unutma
Bir hayalet gibi kapındadır
yalnızlık denilen şey
ufkun kararabilir birden
için çölleşebilir
Kaçışın bile bir adımdır
ya da dönüşündür kendine
Unutma
Her sayfası kederle kararan
bir hüzün defterine döner günler
ve her sabah 'merhaba hüzün'
'merhaba yalnızlık'
diyerek başlarsın hayata
Ama hayat bağışlamayacaktır seni
Unutma
Üstelik günlüğü yoktur hüznün
hiçbir zaman da tutulmayacaktır
Serüvenlerin yorgun yeniği
elleri titreyen yaşlı bir kadındır hüzün
ya da hasta bir tanıdıktır ancak
hepsi o kadar
Unutma



Herhangi bir kızınkinden ayrı değildi öyküsü
hayatına ülkesini ekleyip yaşamaktan başka
Usulca eğerek başını
yürürken nedense hep
birbirine dolaşır
gibi olurdu ayakları
Bir fotoğraf ve yeni
koparılmış bir çiçekti
ilk mektubuna eklediği
kelimelerse büsbütün yangın
Durup durup iç çekişleri
sessizliği, dalgınlığı
acıyla bakışı yollara
aşkı öğrenişindendi
Çiçekli bir dal
gibi uzandı sevdiğine
ve yalnızca
ayrılıklar korkuttu onu
Böylece bağladı
hayat, dünya ve kavga
ve aşk
onun tarihinde milattı
Temiz çamaşırlar ve bir demet çiçek
taşıyor simdi o kız, görüş günlerine



Susar kuşlar
Susar kent
Cadde...
Sokak...
Kurulur suskunun saati
Öpüşleri nasıl da soğuk sevdiğimin
Donup kalmış
Sevda kokanı bile sözcüklerin
Buz tutmuş şiir
Buz tutmuş türkü...
Kurulmuş suskunun saati
Gelinir sonra
Hem nasıl gelinir gör
Devinir tarihsel birikim denizi
Çatlar tohum...
Çatlar zaman..
Kırılır suskunun saati
Gör nasıl kırılır... 
(1979)



Sözün yine hep aşktan yanaysa 
sevgilim sen sakla bir kaçağı 
belki yorgun ve yaralıdır hâlâ 
ölüm basmıştır son sığınağı 
Sus ve sadece dinle sessizliği 
perdeleri çek ışıkları söndür 
bir selam bir haber gönderir belki 
sesleri hiç duyulmayan dostlar 
Bir cigara sar bitlis tütününden 
bir çay demle sonra, anısı kalsın 
bekle başında onun sabahadek 
Belki benim sana böyle sığınan 
yapayalnız ve öylesine yorgun 
kimliği duvarlarda kalan bir kaçak



Öyle yorgun düşmüşüm ki
acının mavzerini taşımaktan
bulanık sular basıyor birden
bütün mevzilerimi
sonra çöle kesiyor içim
Bu alaturga şarkılarda
fena kanıtıyor bazen
anıların ve acıların kabuğunu
gagalıyor kanatırcasına yarayı
susamış bir kerkenez
Sesimin pınarı kuruyor
susunca sesinin kuşları
Uzayıp giden bir bozkır
kesiliyor dudaklarım
kavruluyor yalım yalım
Sesini ver bana dinle
Su verir gibi yaralı bir hayvana
sesinin bütün gözlerini
çevir dudaklarımın bozkırına
yoksa dilim dilim edecek acılar beni
Acının her gözeneğinden 
hüznün ilmiklerini geçirip
dokudum şiirin kilimini
şimdi nakışlamak istiyorum
yanlızlığın dört duvarında sesini



Toprağı nasıl kavrarsa ayrıkotları
ve nasıl çölleştirirse usul usul
öylece sarmış seni yanlışlar
çürütmüş yüreğindeki öfkenin
dayanıksız tohumlarını
çorak bir toprağa döndürmüş içini
Zehirli sütleğenler sürülmüş ökselere
sinsi bekleyişler gibi yapışkan
iğrenç gülücükler serpiştirilmiş
belli ki sen
konacaksın acemi sekişlerle
yalnızlığın bu hayın ökselerine
Ve şimdi uysal bir kedi gibi sokuluyorsun
gergefini sessizce işleyen gecenin koynuna
Usulca okşuyorsun yalnızlığını
usulca ve sessizce yaşamak diyorsun buna
oysa hayat
açılmamış bir yumak gibi duruyor ellerinde
Ah yalnız kuş
belli ki sen hiç bilemeyeceksin uçmayı.



Birisi kitap okuyor otobüste
İlk durakta vuracaklar onu
Dizlerinin üstüne çöken
Bir zürafa gibi
kalakalacak o
Ve bu kent 
çapraz ateşler altında
yazarken kendi tarihini
zürafaların nesli nasıl tükendi
Diye bir sayfa açacak
Birisi kitap okuyor otobüste
ilk durakta vuracaklar onu



Ay inceldi ve orman
bir tortu gibi çöktü dibe
Buğusu yoktu toprağın
büsbütün balçıktı yeryüzü
Irmaklar sağırdı ve dağlar
birer aptaldı o hantal gövdeleriyle
Gittikçe büyüyordu rüzgarın beynimdeki ur
Öfkemizden şimşeği yarattık
İnsanı yarattık
(hayır, balçıktan değil)
O gün bugün arayıp dururuz onu
hangi cehenneme gitti, bilmeyiz
Ahmet Telli
Karda İzler
Karda izler bırakıyorum avcılar peşime düşsün
Bir uçurum kenarında vursunlar beni ki dünya
Uğuldayıp duran bir uçurum değil miydi zaten
Karda izler bırakıyorum avcılar peşime düşsün
Siliyor adımı bir dal kırarak çam ormanından
Gibi incelterek yetişiyor ardımdaki tipi bana
Adımı yazıyorum kar üstüne ve ıslığını çığlık
Geçmişim kar sessizliğiyle özetleniyor artık
Bir kahkahayla çekip giderim karlı ovalardan
Bir uçurum kenarında vursunlar beni,vursunlar
Karda izler bırakıyorum avcılar peşime düşsün
Yolculuklar ve ayrılıklarla anlatılabilir ancak
Derim ki kar ve hüzün bir aşkın seyir defteridir
Kar yağıyorken milyon kere hüzün yağıyordur
Karda izler bırakıyorum avcılar peşime düşsün
Ömrüm parmak uçlarımda eriyen bir kar tanesi
yakışmıyor onlara.



Sizi Sevmiyorum
Sesimden arındım ve ufku
Bir harmani gibi giyindim
Kahraman bir korkaktım
Kavmimin kadim tarihinde
Ki onlar için umutsuzluk
Kendim için haramiydim
Böyle bilindiydi bu hikâye
Yarından bugüne kaldıydı
Tersine akan bir ırmaktım
Sözün şaşkın serinliğinde
Kendi deltasında boğulandım
Ve sizi sevmiyorum ey kavmim
Yakın beni rüzgârın ıslığa
Islığın hükme döndüğü yerde
Derim ki ey kavmim, zulmünüz
Payidar, yurdunuz çığlığımdı
Ki hükmümü kendim veriyorum
Yakın beni sesim sorulara dönmeden
Küllerimin altında kalacak
Mutluluk sandığınız ne varsa
Böyle yaşandıydı bir ömür ve söz
Giyotindi sözün belleğinde
(Çocuksun Sen)
Ahmet Telli



Acının bağrından 
mavi bir çelik gibi fışkıran öfke
dünyayı değiştirecektir mutlaka
Yeni hayat kendini yeniden yaratacaktır
ona sahip çıkan ellerde
ve bu yüzden öfke
sevda gibidir kimilerinde
Yüreğinin pas tutmakta olan kıvrımları
sarsılsın bir an öfkenin gökgürültüsüyle
beyninin her hücresi bir gerilla gibi
kuşansın pusatlarını ve sokağa çıksın
ve bir hançer gibi saplansın
pustlukların ihanetlerin bağrına
Bak o zaman nasıl bitecek yanlışlar
ve cehennemleşen yalnızlığın
Sevdalar duman olmayacak o zaman
Hüznün isyan olmuştur çünkü
Hüznün isyan olmalıdır



-I-
Yaşananı aşan sevda yorumu
Şiirn kanıyla yoğrulmamışsa
Gülün hevengini coşturan bengisu
Verilmemiştir çeliğin damarına
-II-
Şiirden söz açılınca
Diyor ki bana konuğum
- Başka söze gerek yok
Aşktır onun tarihçesi



Gittikce puslaniyor görüntü
sislenen bir aynaya dönüyor
yakin gecmis de olsa artik
zor secebiliyoruz birseyleri
bulutlar cöküyor anilarimiza
Ama unutmus degiliz yasanani
bugulu bir düs gibi de olsa
duyumsuyoruz o kekre tadi
ve her animsayista irkiltiyor
o soluksuz birakan küf kokusu
Soluk renklere bürünse de
suyun ve gögün görüntüsü
yasanan duyurulacaktir mutlaka
anlatacaktir bir cocuga bunlari
gögsü paramparca edilen biri



sen türkü söyle ve gülümse küçüğüm, çünkü sesinin ırmağıyla yeşerecek hasretin bozkırları



Hiç kimse senin kadar
yakıştıramamıştır hüznü kendine
Hüzünler ki aşkın ve şiirin
yıllanmış sarabıdır
damıtılmıştır acıların imbiğinden
Hüzünler ki şairlerin yüreğiden uçuşan
sararmış çiçek tozlarıdır
                     Biraz da şairlere özgüdür hüzün
Bozkırın yalımına direnen
solgun bir gül gibi yüzün
Acının, sabrın ve yalnızlığın
sessizliği sararıyor
yorgun güzünde alnının
Ve artık bir bir şey bırakamıyorsun
bekleyişlerden başka kendine
                 Biraz da şairlere özgüdür bekleyiş
Hiç kimse senin kadar
alışkın değildir ayrılıklara
Ayrılıklar ki nişanlısıdır hasretin
acılar ve türkülerle çeyizlenir
bekleyişlerin sararan güzüne
Ve hasret kızıl bir güldür
ayrılıkların mendiline nakışlanmış
                 Biraz da şairlere özgüdür hasret
Kerem'i kül eden yangındır gurbet
ferhat'ın sabrıyla çatlayan kayadır
Sarınarak acının yorganına
sararmış bir yaprak gibi nakışlar
bekleyişlerin gergefine hüznü
Gurbet biraz da halep demektir
söylenir adı efsane efsane
          Biraz da şairlere özgüdür gurbet
Ayrılıkların çanı vurduğunda
savrılır pişmanlığın kızgın külleri
Bütün sevdalar hasretin yalımıyla tutuşmuş
bir bozkır türküsüdür kerem'in kavruk bağrında
ve artık
yollara düşmenin zamanıdır
şen olasın halep şehri
                Biraz da şairlere özgüdür ayrılıklar....



Yitirilince güneş
esmer bir bulutun gölgesinde
hayata kulak ver
deniyor seni
yeni bir iklimde
Hayata kulak ver
ginle toprağın sesini
nasılda anlatır gürül gürül
pir sultan'ı, bedrettin'i, dadal'ı
ve köroğlu'nu
AHMET TELLİ
Nice baharlaı suladılar
zındanlarda onlar
filizlenerek karanlık ülkesinde ihanetin
budandıkça büyüyen
serpilen
gül dalıydılar
Eksiltemedi dudaklarından türküleri
boğazlarına ilmiğini geçirirken hain
Örümcek barında zındanların
nasıl da somuşlar deme
mahpusluk
en eski yiğitlerinden
mirastır bu topraklara
nasıl da özümlemiştir
sevdalı yüreklerini onların
Yitirilince güneş
esmer bir bulutun bölgesinde
düşmesin yüreğine
hüznün bakır çalığına buluttan
hayatı sen yeşerteceksin
unutma



Bir kızın kocaman gözlerinde gördüm 
bulutların dağlara sessizce çöküşünü 
Çocuksu susuşları gördüm, kırılan sevinci 
Ve kalbimi puslu yamaçlardaki pusulara saldım 
çobanlar çoktan inmişlerdi ovaya 
bense yapayalnız bir ağaçtım doruklarda 
Harelenen sularda bir yanık kokusu 
ve uzun boyunlu bir kızın gülümseyişi 
Işık zamana bağlı zamansa onun 
kocaman gözleridir artık 
Anladım tarih de yazılmaz 
bir aşkın sayfalarına düşmüyorsa gün 
Yalnızdım, yapraklarım dökülmüştü bir bir 
deryalara savrulup çöllere düşmüştü 
Bir duman tütüyor yine hangi kent yandı 
hangi sokakta vuruldu sevgilim 
Bir demet menekşe bir avuç toprak 
burkulan bir yürek miyim hep 
Sesimde bir yanma bir kekrelik 
uzayıp giden bir çöl yalnızlığı 
Gazeteleri okumuyorum başım dönüyor 
sulanmamış çiçekler gibi kuruyor her şey 
her şey bir yolculuğun hüznünü taşıyor 
gidip de gelmemek üzere bütün yüzler 
Puslu yamaçlarda bir çakal gölgesi 
bir dağ suskunluğu yürüyor kentlere 
yenilen biz miyiz yoksa aşklar mı 
bir kızın kocaman gözlerinde görüyorum 
savrulan küllerini ömrümüzün 
Bu kenti ayrılıklar yıkacak birgün biliyorum 
Ölümden şikâyeti yok ölüp gidenlerin 
ama bir kızın kocaman gözlerinde yangınlar çıkıyor 
Acılar dehşetli kinlendiriyor beni 
Kabarıp duruyor içimde, kabarıp duran bir okyanus 
yurdumu arıyorum batık bir tekne değilim 
yurdumu arıyorum kızgın küller ortasında



I/
Gün ağarmadan yola çık
sislenmeden bütün dağ taş
Dönüp dönüp bakma artık
bir ozan gibi ayrılığa düş
Dehşetli bir acıdır belki
uçurum, orman ve rüzgar
ve ağzında kuş tüyleri
taşıyarak geçen bulutlar
Neyi bırakmışsan geride
bir kül yığınıdır şimdiden
ömrün gibi savrulup gider işte
Ama ıslığını unutma sakın
bir türküdür yine de
yolcuya en çok yakışan
II/
Dağın eteklerine vardığında
şöyle bir dur ve soluklan
sonra meşeliklerin orada
sırtüstü uzan gün batarken
Dinle bir an ormanı ve suyu
başlayacaktır az sonra
doğanın yabanıl konçertosu
hışırtılar içinde kalacak ova
Kayıp giderken bulutlar
usulca sokulacak yüreğinin
gizli geçitlerine bir rüzgar
Buğulu türküler duyacaksın
ve aşk çılgınlıklar bekleyecektir
yolları uçurumla kesilenlerden
III/
Dizginlerinden boşanmış bir at
gibi soluk soluğayken doğa
soluğun yetiyorsa yaylanıp tut
yelesini ve katıl rüzgara
Unutma ki yalnız değilsin
yüreklendiriyor seni aşk
ve birdenbire boşanan
bu çılgın sağanak
Aşk ile sağanak
hep aynı kokuyu taşıyacak
hangi kentte bir koklasan
Yolculuklar özetleyecek ömrünü
Gülüşü ve hüznü sürükleyen büyü
elinde bir gül olacak sevdiğinin



Nedense tek kelime kalmaz aklımda
Yıldızlara söylettiğim türkülerden
Ezgiler kara bir kan gibi sızar
Dudaksız ağzının kenarından gecenin
Bir ses duyarım yürekte damıtılmış sızı gibi
Bu ses ki karanlığın kafatasından gelir
Yaşanmamış sevdaları uyuturken kara namlu
Bu ses binbir yerinden hançerler tek heceyi
Ağzında bir avuç kan elinde bir tutam saç
Göğsünde çözülmemiş tek düğmesiyle gece
Koşuyorken sabaha son bir kere bâkire
Bu ses ki korkuların tam ortasından gelir
Bu ses ki bir çocuğun ilk çığlığı zamana
Bu ses ki bir kadının hayata son gülüşü 
Elinde son kurşunun yankısından bir demet
Son ümit son gayretle yekinirken kalkmaya
İlk gecenin aşkına bir daha düşer tetik
Bu ses ki tükenişin maverasından gelir
Son çağrısı ölümün daha yakından gelir
Gergin ömür telinde tiz perdeden ezgiler
Son mızrap vurduğu an zamanı can evinden
Kılıcın ilk çığlığı çıktığı kından gelir



Ölürüm diyor ki, 
-Ne diyor ölüm? 
-Cemal hariç değil! 
Diyor ki, 
-Ne diyor Cemal Süreya? 
-Her ölüm erken ölümdür/
                                  üstü kalsın
-Olur diyor ölüm, kabul!



Günlerdir bir dağbaşındayız
Bir başına ve birşeylerden uzak
Çağıldayan çavlanları dinliyoruz
Otların üstünde sırtüstü uzanarak
Duman, is ve beton yığını 
Öyle yormuş, bezdirmiş ki bizi
Yaşayıp durmuşuz bir yangını
Unutmuşuz gülümsemeyi sanki
Günleri saymadık günlerdir işte
Saatleri kurmadık ve saatlerce
dağ taş demeden dolaşıp durduk
Çoktandır unutup gittiğimiz
Bir sevinci tazeledik bu yaz
Doğayı ve kendimizi dinleyerek



1
Bir çığlığın sessizliğidir
derin suların dinginliği
ki çınlar yüreğin
kararan kayalarında
Derin suların dinginliği
çatlatır yüreğinde korkunun tohumunu
çünkü sessizlik en büyük ustadır
düşü gerçeğe dönüştürüverir apansız
Isırır bir hançerin yılan dili
gibi çatallaşan çeliği
Sonra yalnızca öyküler kalır
ve sen onu yaşarsın çaresiz
2
Dirhem dirhem tartılmaz ki dostluk
yaşanmaz ki vermesini bilmeden
damla damla biriken bir şeyler
boş bir tapınakta birden
çalar gibi olur çanlar
Ve yaşamın hesabini
veremezsin bir türlü kendine
Sonra boğuntular
sessiz haykırışlar
karanlık sokaklara çeker seni
Çanlar beyninde asılı duran
madeni bir gökkubbedir artık
kulaklarına balmumu da akıtsan
delecek beynini bu çığlığımsı sessizlik
ve bu katran gibi yalnızlık



Hep öyküler dinledim
buruk, acımsı, kekremsi
Dinlerken yaşadım diyemem
öldüm
Ama ölmemiş 
o bin öykünün serüvencisi
Sunuyor kendini
canlı bir bildiri gibi
kaçarak tırpanından
ölümün
oturmuş karşımdaki sandelyede
demli çaylar istiyor garsondan
Bol içki bir o kadar küfür ve boşvermişlik
bütün hayata
Ucuza kapatılmış
hatta bedavaya gelmişken hayat
dinler mi girdisini çıktısını
o bin serüvenden sonra
Çok öyküler dinledim
cigara dumanıyla yüklü
duvarların taş baskısı resimlerle
süslü köy kahvelerinde
buruk, acımsı, kekremsi
Dinlerin yaşadım diyemem
öldüm
AHMET TELLİ



Güğl diye kokla güz dalgınlıklarını
Umut tacirlerine yüz verme sakın
Yenilirsen dövüşerek yenilmelisin
Hiç kimseye vereceğin hesap kalmamalı



Devrilen bir çınar
nasıl uzanırsa boylu boyunca
öylece düştü kollarına
kan-revan içinde dostun
donup kaldı soluk bir gülümseyiş
çocuksu kıvrımında dudaklarının
Kaşın seyirmeye başladı birden
yüreğin körüğü üflüyor
içindeki cehennemi
ve bir boşluğa nasıl çarparsa deli su
öyle uğuldamakta kulakların
bir bora patlıyor göğsünün okyanusunda
Ne ki tutulmuş nalçalı seslerle
umudun köşebaşları
korsanlar dalgalandırıyor
senin deli rüzgarlarınla bayraklarını
ve yitiriyorsun yolunu
balta kesmez ormanında öfkenin
Bil ki dostunda değil çekilen tetik
senin umuduna, unutma bunu
kör bir öfke delirtmesin 
yıkmasın yaşamın direncini
unutma ki her köşebaşında
bunca dostun kurumadı hâlâ kanları
Hele dik tut başını önce
haykır yıkılmadığını, tükenmediğini
yüreğindeki yalım nasıl olsa 
korlaştırır zamanın çeliğini
sen önce öfkenin adını koy
yanıltmasın yüreğini
AHMET TELLİ



II/
Tepemizde dönüp duran akbabalar
uzak, çok uzak çöllerden gelip
düşürürken gölgelerini üstümüze
her nasılsa aramızda bulunan
dostlarıyla da buluşup koklaştılar
ve ölümün sessiz dairelerini
çizerlerken başımızda
gölgeleriyle konuştular
Onlar ki şahinlerle güvercinlerin
ölüm tüccarlarıydılar
hayatı karartarak yaşayabilirlerdi ancak
Hayat karartılabilir bir süre
Belki dağların uğultusu kesilebilir
Çoban ateşleri söner
ses gelmez olur koyaklardan
türküler bile susabilir belki
tükenebilir güneşin
altın testisindeki bengisu
Üstelik umudun magması bile soğuyabilir
gölgelenebilir umut bile bir an
Ve zulmün okları vızıldayarak
beynimizi dişleyebilir kör bir testere gibi
Ortaçağdan gerilere gider bir ucu zulmün
bir ucu
bin dokuz yüz yetmiş bir’lerden berilere gelir
Ama hayat yine de sürer
şahinlerle güvercinlerin gücü yetmez yok etmeye
Hayatı sürdürecek olan sevdalardır çünkü
Hayatı sürdürecek olan bir tohumdur belki
sevda gibi salar köklerini derine
özgürlüğün ve bilincin özsuyudur devinen
ağar hayatın dallarına
ağır ağır kavrar bütün hücreleri
ve sonra dikilir
şahinlerle güvercinlerin karşısına
Binbir suratlı sermayenin
iki yüzüdür şahinlerle güvercinler
Karın temeli mülktür diye
ortak bir anayasada anlaşmışlardır
ve zulüm genel başlığını taşır
Anlaşamadıkları tek noktaysa
işkence yöntemleri olmuştur
Onlar ki ilk mülkiyetle birlikte
işkenceyi geliştirmekte ustadırlar
Ve ateşin mülkiyeti uğruna
bilinci ve özgürlüğü dağlara kaldırıp
kayalıklara zincirlemişlerdir
ve de her sabah güneşe karşı
parçalatmışlardır ciğerlerini bir kartala
saltanatları sonsuza dek sürsün diye
Onlar ki o günden bugüne
bilincin ve özgürlüğün
baş düşmanı kesilmişlerdir
Ne yaratmışsa insan
ne duymuş ne düşünmüşse
insana karşı kullanmayı öğrenmişlerdir
İhanet bile değildir artık bu
düpedüz görevleridir
insana karşı olmak
Ve onlar
yalnız
sevdalardan korkarlar



Uç verirken yüreğinin kıvrımında
Sürgün sancısı solgun bir gülün,
Ağar gözlerinin yorgun peteğine
Bal acısıyla yüklü hüzün
Ve dinlenir göğsünün harmanında
Yaman koşucu bekleyişlerin.
Zamanın biriktirdiği ve acılaştırdığı
Kavruk bir direnmedir hasret.
Üfler acıya ve zamana karşı
Kerem yalımını sevdaların
Ve yaratır nice yengilerin yıkıntılarından
Mermer anıtını umudun.
Bin umudunu işleyerek bir mermere
Direnir hasretinde acının nakkaşı,
Zulmün kayasını delerken Ferhat
Fışkırır sevdanın kararttığı zakkum,
Ağar hayatın dallarına
Ve açılır Kerem gülleri
Hasretin gonca bağrında...



Kerbelâ’ya dönse de günler birer birer
yakıp kavursa da bağrımızı çöl ayazı
sevinçler büyüyor kavgalar büyüdükçe
ve âsi bir tay gibi şahlanıyor içimizde.
Sevda bir yanda büyüyor, zulüm bir yanda
öylece akıp gidiyor günler aylar ve yıllar
ürperiyor yüreğimizde anılarla acılar.
Sürüp duruyor hayatımızda zemheri soğuğu
bir diken gibi batıyor etimize hâlâ
ve hâlâ hesabı tutulmamış acılarla yüklüyüz
ferağımızda kalmış her biri, mülkümüz olmuş
hayatımız heder edilmiş bunca zaman
bunca zaman peşimizi bırakmamış zulüm
üstelik unutulması mümkün değil hiçbir şeyin.
Şimdi bir yol ayrımındayız
çekip gitmiştir nice dostlar ama yalnız değiliz
binlerce ışık fıkırıyor direniş günlerinden
sarıp sarmalıyor umudu, aşkı ve dünyayı
suların akışı, günlerin doğuşu
ve sevdanın gül yüzü
yeni baştan kaleme almaktadır tarihimizi.



I
Gittin ya; denizlerin çekilmesi
Dalgaların eğilişi, turnaların göçü
Bunu anlattın bana, bir rüzgâr
Bunu fısıldadı geçip giderken
Bekle dediydim, gör yelkovan
Ürperişini ve getirdiği müthiş
Rüyâyı; o cümbüşü, çengiyi; 
Hepsi esmerdi, çok esmerdi.
Bir esmerlik kaldıydı sesinden
Bir de kum saati, çöl akrebi; 
Billûrun parçalanmış ânıydı, ki
Yüzüne sızdıydı ışk’ın şeraresi
Suyu fısıldayan çıkrık, koyu
Yalnızlığa dalmıştı ve orada
Birikmişti zamanın esmer bir
Vedâya benzeyen hikayesi
Gittin ya
Daha çok özleniyorsun şimdi
II
Gittin ya, bulutun dağa, dağın
Yamaca dediği şuydu galiba:
Mecnun çöle döndürür kalbin
Yurdunu, Leylâ ise vâhaya
Belki sayıklamaya benzeyen
Bözler kalır aykırılıklardan, ki
Uzun uzun ulur içindeki kurt
Zamanı kemiren uzaklığıyla
Hayat ile zaman bir muamma
Olup hazırlıyor ya aldanışları
Unutmak dediğimiz kör ışıltı
Orada sızıyor kalbin yurduna
Ah, yine sitemsiz bir tayın
Gölgesi düşüyor dağ geçidine
Sağrısında mahmuz yaraları
Eşkininde uğultulu bir uçurum
Gittin ya, âzâd edilen eşkiya
Boşluğa düştü rüyadaydi güyâ
Sonra yürüyüp gittiydin işte
Dilinde kül tadı, geçmişinde
Sevdakâr bir hikâye bırakarak
III
Kedisi sokağa kaçmış
Biriyim ben ve içimde
Kekeme bir kuş
Ötüyor ötüyor ötüyor
Ve son günlerde durmadan
Yalpalıyor bütün sözler
Birisi adımı sorsa meselâ
Dilim sürçüyor



I
'hayyam, yalnızdın sevgilinin yanında 
şimdi gitti, artık ona sığınabilirsin' 
rivayetdi ve zaman sakin 
bir su gibi hareleniyordu 
senin için orman uğultuları 
uzun kış geceleri getirdim 
artık okunmayan masallardan 
bildim ama bilemeyip düştüm 
yollara ıslığımdaki gül kokusuyla 
çünkü gül mağrur bir yalnızlık 
yahut dalgın bir keder olarak 
yakışırdı senin şehla sesine 
'rivayetdi ne zaman sahi oldu 
bildim bilemedim sahi nasıl soldu' 
anka'nın beni bıraktığı yerde 
barbarlara rastladım, en çok 
seni andırıyordu incelikleri 
seni ve senin şehla duruşunu 
rüzgar doldurdular ceplerime 
oysa ben yılanların deri değiştirdiği 
bir çöl arıyordum kendi çölümde 
gövdemin çağına ulaşmak'çin 
matematik ve şiir çalışıyordum 
tarihse barbarlık öncesi devirlerdi 
'rivayetdi ne zaman sahi oldu 
bildim bilemedim sahi nasıl soldu' 
dağlarımda yangın ovalarımda 
tûfan hikayeleri anlatılırken 
masaldan masala, efsaneden 
efsaneye sığınıyordum ve ben 
sıfırı öğreniyordum aztekler'den 
şiirse şehla sesine benziyordu 
yani yalan yani kara bir zulüm 
inceliğin barbar duruşu belki 
vak'anüvis edasıyla geziniyor 
yenildiğim tüm alanlarda şimdi 
'rivayetdi ne zaman sahi oldu 
bildim bilemedim sahi nasıl soldu' 
bir kez daha uğradığımız 
cinayet yerine benziyor 
unutmak istediğimiz ne varsa 
meğer ne çok biriktirmişim 
unutmam gereken şeyleri 
duruşunu, şehlasesini mesela 
yatağımda kalan sıcaklığını 
yastıkta başının bıraktığı çukuru 
en çok da bir yolculuğa çıkarken 
dönüp dönüp sarılışını 
'zaman bir su gibi hareleniyor yine 
rivayetdi ne zaman sahi oldu' 
II
uzun uzun susuyorsun bir gülü koklarken 
yüzün büsbütün gülistan oluyor ve bitti 
sandığımız yerde yeniden ürperen aşk 
hangi hatıralarla kanadı hangisinde sustu 
biz hangi şehirde güller taşıdık odamıza 
hangisinde yaralarımızı saracak bir dost 
bir yoldaş aradık ölürcesine, yoktular 
zilsiyah hatıralar edinmişti şehirler ve barbar 
zamanlardı şehla sessizliğimizde 
nice yıkımlardan kurtardığın şeydi susmak 
adressiz yaşamalardan, mutsuzluklardan 
umutlardan geri kalandı ve yakıştırdın 
kendine, yüzünün biçimi buradan geliyor 
iki şehir, iki darbe arasında geçirdiğin yıllar 
sana bir onur gibi susmayı ekledi ki güller 
sessizliğin koynunda bulurlar renklerini 
ayrılıkların bir rengi vardır, susuşların 
bekleyişlerin, yalnızlıkların da öyle 
şehrin görüntüsü unutmanın rengine benzer 
istasyonlarsa özleme dönüktür nedense 
ve bir köşesinde mutlaka taşra kokusu 
kokunun rengi nasıl yayılır bilirsin 
güllerden, fesleğenlerden ve acılardan 
hiç konuşmayalım istersen susmak bir dil 
bir hatırlamak olsun yitirdiğimiz ne varsa 
hatırlamak deyince içimden bir rüzgar 
ışıkları söndürülmüş kasabalar geçiyor 
komşu bahçeden hoyratça kopardığım güller 
kendimi pekos bill yerine koyduğum 
günler düşüyor içime, kendime sığmıyorum 
hatırlamak deyince annemin öldüğü gün 
içimden bir mürekkep ırmağı akmıştı 
se ve ateş, hava ve toprak ve her şey 
cıvaya dönüşmütü orada, ikide bir 
gülkurusu yolculuklara çıkışım bundandı 
yön duygumu galiba o zaman yitirdim 
hangi şehirde yoksan ben kayboluyorum orada 
zarif hatıralar edinmiştik sokağımızdan 
ve eğilip bakardı geçip giden bulutlar 
sen mektubundan önce gelirdin, kuruyan 
fesleğenler için yas tutardık yazsonları 
devrim bir ihtimal olarak kaldı diyenlere 
sessizce itiraz etmeyi öğrendik o günlerde 
dokunsalar akasyalar gibi yaprak dökerdik 
şimdi ürperten, onaran bir şey var, sen bir gülü 
uzun uzun koklayarak anlatıyorsun bunu 
kalbimizse küllerin altında kalabilen iki köz 
iki cehennem; imlası bozuk mektuplar gibiyiz 
çünkü imla evlilikle biten aşklara benziyor 
rüzgarını yitirmiş vadiye, bulutsuz 
yağmursuz bir gökyüzü de diyebilirsin 
uzun uzun susuyorsun bir gülü koklarken 
hatırlamak böyle bir şey olmalı diyorum 
unuttuğumuz ne varsa barbarlar sızıyor 
bizse şehla bir isyan oluyoruz şehrin 
zilsiyah hatıralarından sıyrılarak 
sevmek böyle bir şey herhalde diyorum 
sen uzun uzun koklarken bir gülü 
ve yüzünün doğusu gül kokuyor çünkü doğu 
gülistandı dağın ve destanın bize anlattığı



Dingin sularındasın acının ve
Servilerin kuşluk serinliğinde
Usulca okşanan esmer güz
Yapraklarında oynuyor giz
Çeviriyor acının aynasını kendine
Ne kalmışsa sevgiden geriye
neyi bırakmışsa isteyerek
Perdelerin kıvrımında örümcek gibi
geziniyor şimdi
Dokuyor sessizliğin güz iklimini
çok uzak ve çok beklenen
Bir şey var gibi
Doluyor akşamlarına birden
Batırıyor canına sivri dişlerini
Az değil sessizliğin öğrettiği
Az değil öğrettiği usta sessizliğin
Çirkin bir yontu gibi duruyor orada
Pelteleşiyor o hayın gülüş
Gözçukurlarında
Damıtıyor üzüncü akşamlarına
Hüznün kekre cemresi düşünce şiire
Sızlatıyor yüreğini gündönümleri
Ve yorgun dönüşler bıkkın serüvenlerden
hiç kaldırmıyor içi artık o hüzünleri
Bir hırsız gibi dönüyor kente



Çocuksun sen sesinin çağlayanına düştüm
Bir çiçeğe tutundum düşerken, ordayım hâlâ
Sallanıp durmaktayım bir saatin sarkacı
Nasıl gidip geliyor gidip geliyorsa öyle
Zaman benim işte, nesneleşiyor tüm anlar
Dursam ölürüm paramparça olur dünya
Çocuksun sen sesinin çağlayanına düştüğüm
Uçurum diyordun bir aşk uçurum özlemidir
Bırakıyorum öyleyse kendimi sesinin boşluğuna
Tutunabileceğim tüm umutları görmiyeyim için
Gözlerimi bağlıyorum geceyi mendil yaparak
(Gözlerim bir yerlerde daha bağlanmıştı, bunu
Unutmuyorum unutmuyorum unutmuyorum hiç) 
Bir rüzgâr esse ellerin fesleğen kokuyor
Kırlangıçlar konuyor alnına akşamüstleri
Bu yüzden bir kanat sesiyim yamaçlarda
Üzgün bir erguvan ağacıyla konuşuyorum
Ayrılığın zorlaştığı yerdeyim ve dalgınlığım
Bir mülteci hüznüne dönüyor artık bu kentte
Çocuksun sen alnına kırlangıçlar konan
Bir bulutun peşine takılıp gittiğimiz yer
Okyanus diyelim istersen ya da sen söyle
Batık bir gemiyim orda, seni bekliyorum
Upuzun bir sessizliğim fırtınalar patlarken
Gövdem köle tacirlerinin barut yanıkları içinde
Ve gittikçe acıtıyor yaralarımı tuzlu su
Çocuksun sen, büyümek yakışmazdı hiç
Gülüşünün kokusuyla yeşerdi bu elma ağacı
(Soluğunun elma kokması bundandı belki) 
Bir elma kokusuna tutundum düşerken
Sallanıp durmaktayım bir saatin sarkacı
Nasıl gidip geliyor gidip geliyorsa öyle
Çocuksun sen, çocuğumsun



Derelerden geçtiydik seninle, azgın 
Nehirlerden, çöl yalnızlıklarından 
Sesin bir çavlandı güllerin fecrinde 
Her yol ağzında bir daha öpüşürdük 
Böğürtlen kokardıo tedirgin boynun 
Buğulanan geçmiş, kanayan yara 
Avuçlarımızdaki karanlık uğultu 
Huzursuz taylar gibiydik, yılkıya 
Düşmüştük, karanlık bir yalnızlığa; 
Ürperiyordu savrulan yelelerimiz 
Ürperiyordu anılar sandığımız orman 
Bir yolculuk söylencesiydi ömrümüz 
Unutulmuş dillerin hüznüne benzerdi 
Ateşin kalbine sokulurduk, rüzgarın 
Yurtsuz soluğuna; zamansa yelkeni 
Yırtılmış uçurumdu uğuldayıp duran 
Sayımı yapıldıydı ateşin ve toprağın 
Suyun ve havanın anlattığı bilindiydi 
Geçirgen bir sarnıçtı anasır-ı erbaa 
Ve uygarlığın ölçüsü olmuştu insan 
Dedi ki o: Yoruldum insan olmaktan 
İnsan yorulur bazen insan olmaktan 
Biz yorulduk, su yoruldu, gök bile 
Eskimişti bakıp durmalarımızdan 
Örselenen yaralarımızı kuzguni 
Sütüyle onarırken dağ geçitleri 
Bir boşluk uykudan uyanıyordu 
Derelerden, azgın nehirlerden, çöl 
Yalnızlıklarından geçtiydik seninle 
Böğürtlen kokulu vadilerde durup 
Bir daha öpüşmüştük başımın hala 
Dönüp durması bundandır işte 
Aklım yalpalıyorsa bundandır



Dipte: Acının ve can sıkıntısının 
Boşluğun ve en beterin dibinde 
Solungaçları tıkanmış bir balık
Ara sıra yokluyor cürufun içinde 
Sınıyor kanattan ucuyla bir zoka 
Hayat mı diyorlardı içgüdü mü ne
Sahi var mıydı. Üşeniyor artık 
Düşünmeye o eski birzamanlar'ı 
Zoka çekiliyor yukarı, bir umutla
Dipte: En dipte unutulmanın değil 
Çekilecek en uzak kıyı budur diye 
Üzgünlüğünden habersiz kalınsın
Son kabarcık da sönünce yosunlar 
Kıpırtısız, öylece. Yüzey duygusu 
Kaybedile kaybedile
Solungaçları tıkanmış bir balık 
Unutuyor şimdi küfünü, küfrünü 
ışıksız kalan bir dünyanın



Sesin ne kadar benziyor sana 
La minör, kumral, biraz şehla 
Hüzünlü bir güz akşamı belki 
Solgun ezgiler ve hâtıralar 
Derliyor Çerkes çiçeklerinden
En çok da yitik bir aşkın 
Anlatıcısı masalsı geçmişten 
Orada zaman ağu ve sakin 
Akıyor ömrümüze her şeyi 
Yaşatıp gösterecek kadar
Meşeleri gövermiş bir türkü 
Kalmış geriye o yitik aşktan 
Sesin ıssız serinliklere dönüyor 
Ba1konun begonya çağrısına 
Şehlâ dediğim itiraz ünlemine
Üşengeç bir sarmaşık usulca 
Tırmanırken rüyalarıma 
Balkon sokağın nesi olurdu 
Şimdi bir bir hatırlıyor ay 
Çocukluğumun kabahatlerini
Sesin fısıltıya dönüyor, muammaya 
Bir sızı gibi sızıyor bu metruk 
İskelenin kalıntısına rüzgar, ve ah 
Benim öfkeli gençliğim dedikçe 
Ahşap yalnızlıklar ekliyor ömrüme
Ömrüm şimdi ne çok benziyor sesine



Ayrılıkların puslu aynasındadır 
bekleyişlerin solgun yüzü 
Bekleyişler ki demlenişidir sabrın 
damıtır sessizliği ve üzüncü 
damıtır gurbetin kavruk memesinden 
ve emzirir 
hasretin yanık yüzlü çocuğunu 
Sen ey sabrın ve üzüncün dervişi 
başını zamanın göğsüne koy 
ve dinle yalnızlığın iç çekişlerini 
Yalnızlıklar ki suskun bir akşam üstüdür 
usulca örtülecektir gecenin sessiz tülünü 
ve düşecektir ince bir rüzgarla 
hüznün harmaniyesi 
Ey yenilgilerin bezgin kuşu 
suskunun sarı sıcağındasın bunca zaman 
bataklıklardan sızan sinsi ve pis 
bir kokudur içinde tortulaşan kuşku 
Ve bulutsu bir ağırlığın yüküdür 
gittikçe ağırlaşan 
gittikçe yüreğini zonklatan 
Sen ki şafağın göğü müsün 
imbikle göğsünde göğün sütünü 
ve emzir sönmekte olan yıldızları 
sonra başını solgun bir demet gibi hasretin kuru dallarına koy 
dinle köpüklü kıyıların çağlayanını 
imbatın serin elidir yüzünü okşayan 
Güneşi kopar dalından ellerine al 
ve durmadan canını yakan sözü 
batır şiirin kalbine 
akıt artık umudun billur ırmağını 
kavruk çölüne yüzümün 
ve bir sevda gibi yanaş 
hayatın kıyılarına 
Yoksa ey kalbim 
tel bile olamazsın şiirin sazına



Gurbet ne ki yüzyılımızda 
Demek de bir yabancılaşmadır 
Çünkü varolduğu her yerde insanın 
Gurbet mutlaka olacaktır 
Sevda ile hasret varsa eğer 
Zulüm varsa mahpusluk varsa 
Ayrılıklar yakıyorsa içimizi 
Gurbet mutlaka olacaktır 
Solgun bir ışık altında yazılıp 
Uçları yakılan mektupların 
Yarısı ağıtsa yarısı türküdür 
Ve gurbet mutlaka olacaktır 
Bekleyişlerle direnen ömrün 
Dağlamaktaysa bağrını hicran 
Ve kıskıvrak sarıyorsa keder 
Gurbet mutlaka olacaktır 
Oyalı bir mendilin kanaviçesindeki 
Sabrın kararttığı gül demetine 
Usulca düşüyorsa bir damla gözyaşı 
Gurbet mutlaka olacaktır 
Gerçi taşbaskısı kitaplar 
İşportaya düştükten bu yana 
Hüzünden epey uzaklaştık 
Ama gurbet yine de vardır 
Suyun serin göğsüne daldırılan 
Kızgın bir demirdir gurbet 
Toplar bin yıllık duyarlıkları 
Ve acıları hiç eskitmeden 
Gurbet ne ki yüzyılımızda 
Demek de bir yabancılaşmadır 
Çünkü varolduğu her yerde insanın 
Gurbet mutlaka olacaktır 
II 
Hiçbir şey gideremez iç sıkıntılarını 
Memleketin şarkıları ve tütünü gibi 
Ve usulcacık okşar 
Karadeniz vapurunu nazım 
Yanar elleri 
Zamanın bağrında kanayan 
Birer zakkumdur her sürgün 
Hasretin elleriyle yoğurur hüznü 
Ve kanatır gurbetin 
Kadim yarasını 
Dersim sürgünden öte birşey 
Zilan bir kerbeladır aslında 
Hala anlatır ki aşiret çocuklarına 
Bir zulümdur gurbet 
Zulümden de öte 
Gurbet ne ki yüzyılımızda 
Demek de bir yabancılaşmadır 
Çünkü varolduğu sürece 
Dünyada zulüm 
Gurbet mutlaka olacaktır



Gül yaprağı düşer kimi kez 
dal uykularının yüzüne gün ışığı 
kuş cıvıltıları sarar bütün dünyayı 
ve bir sevinç dolar yüreğine apansız 
uzanıp bütün pencereleri aşmak 
merhaba demek ister güneşe 
- merhaba yaşamak 
- merhaba dünya 
- merhaba ey sevda 
ne ki ömürsüzdür gül sevinci 
parçalanmış bir gökyüzüdür yaşamak 
donup kalır dudaklarında bir hüzün 
ve çiy tanelerine döner türküler 
türküler hüzne dönmüşse eğer 
geriye ne kalmıştır zaten 
paramparçadır yaşamak 
paramparçadır dünya 
paramparçadır sevdalar 
II 
Paramparça da olsa sevdalar 
yine de kalmış olabilir 
küçücük bir mavilik gökyüzüne 
bir sevda kırıntısı 
avuç içi kadar bir umut 
Yuvalarından düşmüş kuş yavrularını 
alıp ısıtmak ister yüreğinin yangınında 
ve yeniden boyamak 
kalımlı bir maviye gökyüzünü 
sonra usulca azat etmek 
kuş cıvıltılarını 
ne zaman ki 
sıkar acının zembereğini usul usul 
sıkar bir kuyudan su çeker gibi sabırla 
Bir yanda köpüklü çağlayanlar gibi öfke 
bir yanda boğuntunun yılan ıslıkları 
ekler birbirine bin bir parçayı 
ve yaratır kendi elleriyle gökyüzünü 
- günaydın 
- günaydın 
- günaydın 
Gün aydın olmaz yine de 
Gün karadır 
karanlıktır 
Gün yorgun bir dev gibi 
boylu boyunca uzanır içinin sokaklarına 
ne pencereden bir ışık sızar 
ne çocuk sesleri duyulur 
herşey biter bekleyişlerden başka 
ve sanki bir adım ötede 
evde kalmış kızlar için 
idam mangaları kurulur 
Çığlıklarsa bir çiğ yuvarlanışıdır 
kulaklarının karanlık uçurumlarında 
uçurumlardır sevda 
uçurumlardır umut 
uçurumlardır yaşamak



Değişir rüzgarın yönü, 
Solar ansızın yapraklar; 
Şaşırır yolunu denizde gemi, 
Boşuna bir liman arar.
Gülüşü bir yabancının, 
Çalmıştır senden sevdiğini; 
İçinde biriken zehir, 
Sadece kendini öldürecektir; 
Ölümdür yaşanan tek başına
Aşk iki kişiliktir.
Bir anı bile kalmamıştır, 
Geceler boyu sev....................



Yaşadıklarımdan öğrendiğim bir şey var: 
Yaşadın mı, yoğunluğuna yaşayacaksın bir şeyi
Sevgilin bitkin kalmalı öpülmekten
Sen bitkin düşmelisin koklamaktan bir çiçeği
İnsan saatlerce bakabilir gökyüzüne
Denize saatlerce bakabilir, bir kuşa, bir çocuğa
Yaşamak yeryüzünde, onunla karışmaktır
Kopmaz kökler salmaktır oraya
Kucakladın mı sımsıkı kucaklayacaksın arkadaşını
Kavgaya tüm kaslarınla, gövdenle....................



Bu aşk burada biter ve ben çekip giderim
Yüreğimde bir çocuk cebimde bir revolver
Bu aşk burda biter iyi günler sevgilim
Ve ben çekip giderim bir nehir akıp gider
Bir hatıradır şimdi dalgın uyuyan ....................



Ben ölürsem akşamüstü ölürüm 
Şehre simsiyah bir kar yağar 
Yollar kalbimle örtülür 
Parmaklarımın arasından 
Gecenin geldiğini görürüm 
Ben ölürsem akşamüstü ölürüm
Çocuklar sinemaya gider 
Yüzümü bir çiçeğe gömüp 
Ağlamak gibi isterim 
Derinden bi....................



Anne diyemeyecegim artık bir başkasına,
Sesimin anneme seslenirkenki tonuyla
Tatil dönüşlerinde annemin ugrayacagım evi yok,
Beni seven birileri olacak mı yine de
Gidip koşulsuz uzanacagım bir yatak,
Saçlarımı okşayacak bir el
Ama ben anneme de bütün bütüne
Bırakamadım kendimi
Saçlarımı okşarken,yorulur şimdi
Bırakır şimd....................



Gece gündüz dolaşırım tenhalarda menhalarda
Benim annem güzel annem beni koyver
Sağ yanımda bir sızı var, sol yanımda yandım aman altıpatlar
Bu dert beni verem eder
Eğri büğrü bakar oldum boyunbağı takar oldum şaşkın oldum....................



Annem yok artık.Beni düşünen kalbi yok.Bitti.
Umutsuz olmak istemiyorum.
Umutsuzlugun bir çıkar yol olmadıgını biliyorum.
Annem yok artık,yeryüzü çok gördü onu,
Kalabalığın arasında kuş gibi çırpınan varlığını
Çok gördü
Dalgın yüregini çok gördü
Bizim için çarpan,kaygılarla dolu yüreğini.
Annem yok artık.Bu kesin.Gelinecek bir yere gitmedi.
İşte geldi....................



Yüzümü bulutlara kaldırıp
Dua eder gibi mırıldanıyorum
Kuşlarla, otlarla yıkanıyorum
Rüzgarla, ilkbaharla
Güneş gözkapaklarımı ısıtıyor
Ah! Güvenilmez ilkbahar güne....................



İlk kez yurdumdan uzakta yaşadım bu duyguyu
Bebeklerin ulusu yok
Başlarını tutuşları aynı
Bakarken gözlerinde aynı merak
Ağlarken aynı seslerinin tonu
Bebekler çiçeği insanlığımızın
Güllerin en hası,en g....................



ben mi? evet...
bir gün çıkıp gideceğim kapıları, evleri, dergileri, hüzünler bırakarak...
bir çiçek merhaba diyecek...
hoşgeldin diyecek dağ...
orman gülümseyecek...
anımsayışların, bekleyişlerin, ümitlerin ya da ümitsizliklerin
hırsların, yarışların, tasaların kalktığı yerde
tam anlatının, salt anlatının kaldığı y....................



Rüyalar bile geceleri bekler
Gizlice görünmek için
Yüreğimdesin, saklısında içimin
Gizlice sevgilim....................



Kötü şey uzakta olmak
Dostlarından, sevdiğin kadından
Yasaklanmak bütün yaşantılara
Seni tamamlayan, arındıran
Kapatıldığın dört duvar arasında
Sağlıklı, genç bir adam olarak
Neler gelmez ki insanın aklına
Sevinçli, özgür günlere dair
Kalmıştır yüzlerce yıl uzakta
Onunla ilk kez öpüştüğün şehir
Acı, zehir zemberek bir hüzün
Kalbinden gırtlağına doğru yükselir
Görüyorsun işte küçük adamları
Köhne....................



                                             -Türküler Ve Alaz İçin-
Güzelim,sevdiğim,çocuğum,gülüm
Bir şehit kızısın sen.
Acılı, buruk bir türkü gibisin
Bu acımasız günlerin içinden
Tuhaf bir sıkıntıyla daralır şimdi
Küçücük,kuş kanadı yüreğin:
'Babam nerede,niye gelmiyor
Babama....................



Odama bir an giren uçucu bir böcek
-Arıdan irice, kanatları renkli-
Dolaştı bir süre, vızıldamadan.
Sonra bulup yolunu pen....................



Küçük heyecanlara paydos
Çünkü rüzgarla aynı yaşdayım
Çünkü güneş kardeşim
Bir ırmakla şevişmekteyim
Bana artık dingin olmak....................



Önce top mermileriyle dövüldü alan
Tarandı sonra mitralyözlerle
Sonra boğaz boğaza dövüşüldü
Ve sonra usulca indi gece
BİR MAVİ ÇİÇEK KALMIŞTI SADECE
AMA YOKTU KOKLAY....................



Akşamüstü bir kahvede
Bira içtim birkaç bardak
Gazeteden yoruldukça
Gelip geçene bakarak
Kahvenin müşterileri
İçerdeydi daha fazla
Camlı terasta idim ben
Çıkıntı yapan sokağa
Sevimsiz bir kocakarı
Torununu azarladı
Bir köpek geldi içerden
Camdan dışarıya baktı
Salınarak geçip gitti
Genç bir anne çocuğuyla
Kasketli iki müşteri
Bir şey konuştu patronla
Biraz sonra geldi ....................



Bu sabah mutluluğa aç pencereni
Bir güzel arın dünkü kederinden
Bahar geldi bahar geldi güneşin doğduğu yerden
Ço....................



Bugün seviştim, yürüyüşe katıldım sonra 
Yorgunum, bahar geldi, silah kullanmayı öğrenmeliyim bu yaz 
Kitaplar birikiyor, saçlarım uzuyor, her yerde gümbür gümbür bir telâş 
Gencim daha, dünyayı görmek istiyorum, öpüşmek ne güzel, 
    düşünmek ne güzel, bir gün mutlaka yeneceğiz! 
Bir gün mutlaka yeneceğiz, ey eski zaman sarrafları! Ey kaz kafalılar! Ey sadrazam! 
Sevgilim on sekizinde bir kız, yürüyoruz bulvarda, 
       sandviç yiyoruz, dünyadan konuşuyoruz. 
Çiçekler açıyor durmadan, savaşlar oluyor, her şey nasıl bitebilir bir bombayla, 
      nasıl kazanabilir o kirli adamlar 
Uzun uzun düşünüyor, sularla yıkıyorum yüzümü temiz bir gömlek giyiyorum 
Bitecek bir gün bu zulüm, bitecek bu hân-ı yağma 
Ama yorgunum, şimdi, çok sigara içiyorum, sırtımda kirli bir  pardesü 
Kalorifer dumanları çıkıyor göğe, cebimde Vietnamca şiir kitapları 
Dünyanın öbür ucundaki dostları düşünüyorum öbür ucundaki  ırmakları 
Bir kız sessizce ölüyor, sessizce ölüyor orda 
Köprülerden geçiyorum, karanlık yağmurlu bir gün, yürüyorum  istasyona 
Bu evler hüzünlendiriyor beni, bu derme çatma dünya 
İnsanlar, motor sesleri, sis, akıp giden su 
Ne yapsam... ne yapsam... her yerde bir hüzün tortusu 
Alnımı soğuk bir demire dayıyorum, o eski günler geliyor aklıma 
Ben de çocuktum, sevgilerim olacaktı elbette ....................



Güz güneşi benzeşiyor bahar güneşiyle
Biri kışa gi....................



Çerkez Ali'yle bir akşam
Göl kıyısı lokantada
Gürcü şarapları içtik
Mezemiz 'çahohbili' ydi
Babası Kırımlı Tatar
Annesi istanbullu Türk
Kökü derinlerde çınar
Şair dostum çerkez ali
Gerçeği düşe çeviren
Duygu nereden geliyor
Şu karşıki dağlardan mı
Akşam sisinde eriyen
Bakışları bir ışık su
Çerkez Ali anlatıyor
Darağaçları kurulu
Sultan Hamit ağır hasta
Canı kayısı istemiş
Kar yağıyor İstanbul 'a
Beşiktaş'ta çerkez Ahmet
-Yörenin ünlü bakkalı-
....................



Beyaz, ipek gibi yağdı kar
Bir kız kardan hafif adımlarıyla yürüyüp geçti hayal içinde 
Arkadaşlarımı düşündüm, sevgili şeyleri
Sanki her şey bizimle var ve bizimle olacak
Şarkılar çaldı odalarda 
Bütün insanları sevmek gerektiğini düşündüm
Düşmanlarımız dışında
Düşmanlarımız çünkü 
Sevgiyi yok ettikleri için
Düşmanımız oldular-
Beyaz ipek gibi yağdı kar
Bir kız kardan hafif yüreğiyle 
Geçip gitti güvercinleri anımsatarak.
Uzaktaki şehir 
Uykuya dalmıştır şimdi.
Düşündüm bir bir 
Kardeşlerimin ne yaptıklarını
Nihat
Uyumuyor olmalı.
-Nefis bir şarkı
Söylüyor yandaki odadaki kız
Bir Rus 
Halk şarkısı.
Ve şimdi koroyla
Başladılar-
Nihat düşünüyordur 
Karanlıkta.
-Sa....................



Bir kadının bana gelecek olması, bir rüzgarı geçerek
Bir şarkıyı geçerek, saçlarının uçuşunda
Bir kadının ba....................



Yaşamak bu yangın yerinde 
Her gün yeniden ölerek 
Zalimin elinde tutsak 
Cahile kurban olarak 
Yalanla kirli havada 
Güçlükle soluk alarak....................



Annemin mezarına gittik bugün
Babam,Namık,Nihat,Defne ve ben
Namık'ın arabasıyla geçtik
Yollardan ve mezarlığın içinden
Çiçekler serptik üstüne mezarın
Durduk orda sessizce
Birbirine bakmadan herkes
Ağladı,ya da birşeyler düşündü kendince
Annemin mezarının yanındaki
Bir ba....................



Bir adamı öldürmenin tam sırası kurşunlarla
Çocuğunu öpüp kapıya çıktığında
Ey kanatılmış çiğne....................



Çok sevdim bir zamanlar, seviyorum yine de
Alıp başımı gitmeyi yollar boyunca
Seyretmek bir bozkır akşamını camından bir otobüsün
Masal şehirlerini geçerken hızla
Çok sevdim bir zamanlar, seviyorum yine de
Ürpertili, sımsıcak tenini kadınların<....................



Dağların ve nehirlerin
Türküsünü söylemek istiyorum
Büyük gökyüzünün ve kırların.
Mavi çiçeğin türküsünü söylemek istiyorum
Umudun ve sevdanın.
Kahraman bir yüreğin türküsünü söylemek istiyorum
Aslan türküsünü Guevara'nın.
Odalar ve sofalar kuşatmış beni
Sandalyeler, masalar, tabaklar
Gökyüzü kuşatmış beni, içim daralıyor
Gelenekler, korkular, kuşkular
Kuşatmış beni.
Rotat....................



Yerin seni çektiği kadar ağırsın, 
Kanatların çırpındığı kadar hafif.. 
Kalbinin attığı kadar canlısın, 
Gözlerinin uzağı gördüğü kadar genç...
Sevdiklerin kadar iyisin, 
Nefret ettiklerin kadar kötü.. 
Ne renk olursa olsun kaşın gözün, 
Karşındakinin gördüğüdür rengin.. 
Yaşadıklarını kâr sayma: 
Yaşadığın kadar yakınsın sonuna; ne kadar yaşarsan yaşa, 
Sevdiğin kadardır ömrün.. 
Gülebildiğin kadar mutlusun. 
Üzülme bil ki ağladığın kadar güleceksin 
Sakın bitti sanma her şeyi, 
Sevdiğin kadar sevileceksin. 
Güneşin doğuşundadır doğanın sana verdiği değer 
Ve karşındakine değer verdiğin kadar insansın. 
Bir gün yalan söyleyeceksen eğer; 
Bırak karşındaki sana güvendiği kadar inansın. 
Ay ışığındadır sevgiliye duyulan hasret, 
Ve sevgiline hasret kaldığın kadar ona yakınsın. 
Unutma yagmurun yağdığı kadar ıslaksın, 
Güneşin seni ısıttığı kadar sıcak. 
Kendini yalnız hissetiğin kadar yalnızsın 
Ve güçlü hissettiğin kadar güçlü. 
Kendini güzel hissettiğin kadar güzelsin.. 
İşte budur hayat! 
İşte budur yaşamak, 
Bunu hatırladığın kadar yaşarsın 
Bunu unuttuğunda aldığın her nefes kadar üşürsün 
Ve karşındakini unuttuğun kadar çabuk unutulursun 
Çiçek sulandığı kadar güzeldir, 
Kuşlar ötebildiği kadar sevimli, 
Bebek ağladığı kadar bebektir. 
Ve herşeyi öğrendiğin kadar bilirsin, 
bunu da öğren, 
Sevdiğin kadar sevilirsin...



bir silgi olsam
önce iyi niyetimi
sonra dostluk anlayışımı
sonra da  hayallerimi  silerdim
zamana   ayak uydurabilmek  adına!



Hayatta ben en çok babamı sevdim
Karaçalılar gibi yardan bitme bir çocuk
Çarpık bacaklarıyla -ha düştü, ha düşecek-
Nasıl koşarsa ardından bir devin 
O çapkın babamı ben öyle sevdim
Bilmezdi ki oturduğumuz semti
Geldi mi de gidici-hep, hep acele işi! -
Çağın en güzel gözlü maarif müfettişi
Atlastan bakardım nereye gitti
Öyle öyle ezberledim gurbeti
Sevinçten uçardım hasta oldum mu
40'ı geçerse ateş, çağrırlar İstanbul'a
Bir helalleşmek ister elbet, diğ'mi, oğluyla! 
Tifoyken başardım bu aşk oyununu
Ohh dedim, göğsüne gömdüm burnumu
En son teftişine çıkana değin
Koştururken ardından o uçmaktaki devin
Daha başka tür aşklar, geniş sevdalar için
Açıldı nefesim, fikrim, canevim
Hayatta ben en çok babamı sevdim.



sen miydin o yalnızlığım mıydı yoksa
                 kör karanlıkta açardık paslı gözlerimizi
                  dilimizde akşamdan kalma bir küfür
                    salonlar piyasalar sanat sevicileri
               derdim günüm insan içine çıkarmaktı seni
                      yakanda bir amonyak çiçeği
                   yalnızlığım benim sidikli kontesim
                    ne kadar rezil olursak o kadar iyi
                   kumkapı meyhanelerine dadandık
              önümüzde altınbaş altın zincir fasulye pilakisi
                aramızda görevliler ekipler hızır paşalar
                  sabahları açıklarda bulurlardı leşimi
                     öyle sıcaktı ki çöpçülerin elleri
                    çöpçülerin elleriyle okşardın beni
                    yalnızlığım benim süpürge saçlım
                   ne kadar kötü kokarsak o kadar iyi
                    baktım gökte bir kırmızı bir uçak
                      bol çelik bol yıldız bol insan
                      bir gece sevgi duvarını aştık
                     düştüğüm yer öyle açık seçik ki
                 başucumda bir sen varsın bir de evren
                  saymıyorum ölüp ölüp dirilttiklerimi
                   yalnızlığım benim çoğul türkülerim
                 ne kadar yalansız yaşarsak o kadar iyi



başka türlü bir şey  benim istediğim: 
ne ağaca benzer, ne de buluta.
burası gibi değil gideceğim memleket
denizi ayrı deniz, 
havası ayrı hava..
bir başka yolculuk dalından düşmek yere
yaşadığından uzun
bir tatlı yolculuk dalından inmek yere
ağacın yüksekliğince
dalın yüksekliğince rüzgarda
ve bir yeni ömür
vardığın çimen yeşilliğince
nerde gördüklerim? 
nerde o beklediğim
rengi başka
tadı başka..



Düş bir yaş dalından düşerse
Nereye düşer hiç düşündünüz mü? 
Yerde bir iz kalmayacak mı izdüşüm? 
Düşen yaş dalından düşünce
Gözlerinizdedir pınarı
Bir yaş bir daldan düşünce
Kökündedir yaşı
Bir yaş düşer bir daldan
Hepimizin ölen arkadaşı
Ve çok eskilere dair bir düşünce



Diyelim yağmura tutuldun bir gün
Bardaktan boşanırcasına yağıyor mübarek
Öbür yanda güneş kendi keyfinde
Ne de olsa yaz yağmuru
Pırıl pırıl düşüyor damlalar
Eteklerin uça uça bir koşudur kopardın
Dar attın kendini karşı evin sundurmasına
İşte o evin kapısında bulacaksın beni
Diyelim için çekti bir sabah vakti
Erkenceden denize gireyim dedin
Kulaç attıkça sen
Patiska çarşaflar gibi yırtılıyor su ortadan
Ege denizi bu efendi deniz
Seslenmiyor
Derken bi de dibe dalayım diyorsun
İçine doğdu belki de
İşte çil çil koşuşan balıklar
Lapinalar gümüşler var ya
Eylim eylim salınan yosunlar
Onların arasında bulacaksın beni
Diyelim sapına kadar şair bir herif çıkmış ortaya
Çakmak çakmak gözleri
Meydan ya Taksim ya Beyazıt meydanı
Herkes orda sen de ordasın
Herif bizden söz ediyor bu ülkenin çocuklarından
Yürüyelim arkadaşlar diyor yürüyelim
Özgürlüğe mutluluğa doğru
Her işin başında sevgi diyor
Gözlerin yağmurdan sonra yaprakların yeşili
Bi de başını çeviriyorsun ki
Yanında ben varım



'Okumuş filler ki her birinin
Nice Bostan, Gülistan ezberidir.' 
Mavi bir ışık yandı gözlerimde,
Gökyüzü öyle yakın
Çocuklar doğacak çocuklarım
Ve öyle yağmur ki toprak, koklarsın
Ellerin bütün hayvanlar alemi,
Hangi ağacı çalsam açıyor
Uzaylar uslu,
Yönlerim yörük, 
Sağduyularım sol duyu.
Mavi kalemlere yordum bu düşü,
Su resimleriyle öğrencilerin,
Göğerttik bozkırın sarı defterini,
Şu yoncalar yurttaşlık bilgisi.
Geçen gün okudum söğütlerin tarihini, 
Bi çiğdem var onlar kadar yiğit,
Şu bey, şu eşek, şu yaban, şu işçi arı,
Biz beş sınıfta kaldırdık bütün sınıfları.
Korkuluklar ektiği kargaları biçsin,
Sevginin de kendi planları var,
Beş yılları, yıldızları, dokuz ayları, 
İlerde yarım kalmış bir okulun duvarı,
Duvardı diyor, varım diyorum ben de,
Gitsin bütün okumuş filler Gülistana,
Ben Türk'üm bu bozkırda çalışmaya geldim...



Pencerelerin kenarından
Sarkmış tül perdeleri
Pembe Evin
Uçup uçup yüz sürüyorlar
Karşı tepedeki manastırın selvilerine
Rüzgârla eğilip doğruldukça
Sardunyalar, biberiyeler, 
Hiç korkma
Karada ölüm yok oğlum sana bugün
Leylekler daldı birden göğün acentasına
Gidip-gelme almak üzere Güneye hicret
Sen de gel diyorlar kanatlarıyla, 
El sallıyorum ben de yattığım yerden
Leyleklere Leylim-Leylim
Diye diye 
Güneşle karışık bir esinti geçiyor şakağımdan
Uzatıyorum elimi denizden yeni çıkmış senin serinliğine, 
Göğsümün, karnımın, kasıklarımın, bacaklarımın
Tüyleri kamaşıyor sevinçten
Uyanıyoruz sonra
Dizine yatırıp beni çingene benlerimi sıkıyorsun
Gümüşlü zurnası dikiliyor havaya çeribaşının
Işıklar bir bahriye çiftetellisi çalıyor yüzümde
Hay allah
Yine tutuldum galiba
Derken bir aşk çocuğu doğuyor
Çırpınan denizin karnından
Bu şiir
Ağlarken gülüyor
Ve ağlıyor gülerek
Tuzlu damlalarıyla güneşin, 
Sözcükler yanıp yanıp sönerken
Körpecik teninde
Uzaylardan aparttığım yıldız bitleriyle.



Akdeniz yaraşıyor sana 
       Yıldızlar terler ya sen de terliyorsun 
       Aynı ıslak pırıltı burun kanatlarında 
Hiç dinmiyor motorların gürültüsü 
Köpekler havlıyor uzaktan 
Demin bir çocuk ağladı 
Fatmanım cumbadan çarşaf silkiyor yine 
Ali dumdum anasına sövüyor saatlerdir 
Denizi tokmaklıyor balıkçılar 
      Bu sesler işte sessizliğini büyüten toprak 
      O sesinin sardunyalar gibi konuşkan sessizliği 
Hayatta yattık dün gece 
Üstümüzde meltem 
Kekik kokuyor ellerim hala 
Senle yatmadım sanki 
Dağları dolaştım 
Ben senden öğrendim deniz yazmayı 
Elimden düşmüyor mavi kalem 
Bir tirandil çıkar gibi sefere 
Okula gidiyor öğretmenim 
Ben de ardından açılıyorum 
Bir poyraz çizip deftere 
Bir ada var sırf ebabil 
Dönüyor dönüyor başımda 
Senle yaşadığım günler 
Gümüş bir çevre oldu ömrüm 
Değince güneşine 
Neden sonra buldum o kaçakçı mağarasını 
Gözlerim kamaşınca senden 
Ölüm belki sularından kaçırdığım 
O loş suda yıkanmaktır 
Durdukça yosundan yeşil 
Kulaç attıkça mavi 
Ben düzde sanırdım yıkıntım 
Örenim alkolik asarım 
Mutun doruğundaymışım meğer 
Senle çıkınca anladım 
Eski Yunan atları var hani 
Yeleleri bükümlü 
Gün inerken de öyle 
Ağaçtan izdüşümleriyle 
Yürüyor Balan tepeleri 
Yürüyor bölük bölük can 
Toplu bir güzelliğe doğru 
Kadınım Yaraşıyorsun sen Akdenize
Can YÜCEL



Ustamız Eluard’ın izinden
Kan yasası bu insanın: 
Üzümden şarap yapacaksın
Çakmak taşından ateş
Ve öpücüklerden insan!
Can yasası bu insanın:
Savaşlara yoksulluklara
Ve binbir belaya karşın
İlle de yaşayacaksın!
Us yasası bu insanın:
Suyu şavka döndürüp
Düşü gerçeğe çevirip
Düşmanı dost kılacaksın!
Anayasası bu insanın
Emekleyen çocuktan
Uzayda koşana dek
Yürürlükte her zaman



Yabancı bir televizyon görüncesinde
Bitkilerin nasıl çiftleştiğin seyrederken ağlıyorum
Derken aklıma geliyor Güler'le ilk seviştiğimiz
Orda da ağladığımı gülerek hatırlıyorum



Şu gökteki ay var ya    
Şu boktan şu yarım ay
Bakarsan bakarsan bakarsan
Bi tek sözüme bakıyor benim
                            dolunay olmak için
O bana bakıyor
Ben ona.
O bana bakıyor
Ben ona,
Hepimiz ama
Hepimiz
Hepimiz
Bakıyoruz hep birbirimize
bakıyoruz hep bakıyoruz
ADAM olmak için hep
Ay! Ay! Ay!
O bana bakıyor
Ben ona.
O bana bakıyor
Ben ona
Canım yanarcasına
Ne zaman
Ama ne zaman olacak bu iş?
Bakıyorum bakıyorum da aya
Bakıyorum da ayın ayaklarına
Yatırmışlar yine Ahmed’i falakaya



Belkim bir kertenkeleydim
piç edilmiş bir yağmurun serini
bir güzelin çirkiniydim
çirkinlerin en güzeli
yeşil koşsa güneşlerin gölgesi
ben en hızlı yeşiliydim
kurbağa yarışlarında annemin
çatal matal kaç çataldım kimbilir
bin dereden bir kendimi getirdim
haydan gelip huya giden bir huysuz
heyheyler içinde bir heydim
belkim yedi belkim sekiz belaydım
düdük çalar hırsızlanmış polisler
ben korkudan üstlerime işerdim
üç yıldızlı bir albaydı gökyüzü
karşısında önüm açık gezerdim
ağzı bozuk meymenetsiz bir ozan
rus cenginde cağanozdum bir zaman
iki gözüm iki koltuk-eviydi
mavilerim bir miyobun koynunda
kendi düşen köyler kentler ağlamaz
sur dısında ben oturur ağlardım
ekmek diye bağrışırdı bebeler
elma derler ben ortaya çıkardım
ağıtlarla kutlanırdı İsa - doğdu Gecesi
fil dişinden bir kuleydim yıktım kendimi
bilmem hangi keloğlanın fesiydim
bir püskülsüz sümbülteber tohumu
fesleğenler yaprak dökmüş şerrimden
bir naraydım kimse bilmez nereden
ya yakından ya uçmaktan gelirdim
belkim ince belkim kalın bir sestim
belkilerin kol gezdiği saatta
belkim belki bile değildim



Çekirgeydi Raşko’nun elindeki güvercin 
Raşko’da mengeneydi, bu beynimizde kalsın! 
Çekmişler ıstor diye muhribin dumanını 
Böyle aşk, böyle barış, Allah belamı versin! 
Bugün kitabım verdim tek pedal matbaaya 
Bu yol beni götürür sağlam Selimiye’ye 
Ağlıyorsam gözyaşım iki gözüme dursun 
Vermişim ben canımı al-uzun bir havaya



Bir çift yaprakmış dalında yumuşacık
Tutmuşum tutmuşum ellerinden senin
Düşmüşüz yavaşça bir sakin derenin
İçindeymişik yeşilmişik sazmışık
Balıklar gibiymiş sessiz ve karanlık
Yüzermiş saçların yüzermiş nefesin
Susarmışız öyle bir sakin derenin
İçindeymişik yeşilmişik sazmışık



Oglumla kira gitmiştim, küçücük adimlariyla 
çayirlarin üstünde koşmak istiyordu ve düşüyordu. 
Bir kurbaga 
siçrayiverdi önünde: Hiç görmemişti, korktu. 
Bir agaç vardi, tirmanmak istedi. 
Bir hendegi 
atlamak istedi, bir taşi yerden sökmek. 
Koştu koştu koştu sonra 
yakalamak istiyordu bir serçeyi. 
Apartmanin üçüncü katinda, elli santim var yok 
daracik ama upuzun bir balkonda 
Gökyüzünü, apartmanlarin çatilarini, uzaktaki 
agaçsiz birkaç tepeyi 
göre göre büyüyordu işte, kentli bir çocuk olarak. 
O gün kirda 
çildirdi sanki, ne yapacagini bilemiyordu 
sevinçten. 
Önceki gün yagmur yagmişti, patlamişti bütün otlar 
yuvarlanip durdu 
yemyeşil oldu üstü. 
Kahkahalarini görmeliydiniz, nasil da 
çigliklar atiyordu. 
"Koş baba, koş! " diyordu, koşarken bir kelebegin 
incecik, renkli kanatlari ardinda.



Farzet hiç ayrılmadık
Gözümde tütüyor
Gözümü tütsülüyorsun hala
Hep birlikteyiz sanki
Seninle ben ve DÜNYA



Kuşlar vardır, cana benzer havalarda: 
Soguksa kar, baharsa yaprak; 
Bir başına büyür toprakta ömrümüz, 
Güneşle yeşil elleriyle çıplak; 
-Uslu ayaklarla başlamış yolculuk-
Yürünmez öyle, bazen durulur, 
Ve iner erenler katına yorgunluk; 
Kapanır sükun üzre kitaplar.
Nefeslerle sürüp giden yaşamamız
Bir su kenarına gelir durur; 
Ekmekten, şaraptan öte nimetler vardır; 
Yürünmez öyle hep, bazen susulur.



Her Donkişotun bir yeldeğirmeni vardır
Benim ki Heybeli’de
Yarı yarıya yıkık
Üstünde
Kırmızı üstüne beyaz beyaz harflerle
Kocaman
TÜRKİYE HALK BANKASI
Yazılı
Vallahi billahi de
Beş kuruş almadım o reklam için



Bileklerimizi morartmis yeni Alman kelepceleri,
Otobusun kaloriferleri bozuldu Kaman'dan sonra
Sekiz saat oluyor karbonatli bir cay bile icemedik,
Basimizda perensip sahibi bir bascavus.
Nigde uzerinden Adana Cezaevine gidiyoruz...
Bi sen eksiktin ayisigi
Gumus bir tuy dikmek icin manzaraya!



Davaci zengin, davali yoksulsa 
Zenginden yana isler yasa
Davaci yoksul, davali zenginse 
Davalida kalir yine nizali arsa 
Davaci da davali da zenginse davada 
Ozur diler cekilir aradan kadi. 
Davaci da davali da yoksulsa, bak, 
Sade o zaman iste yerini bulur hak.



Dün gece seyrimde gördüm cerenim.
Kızlar ne kadar çok seviyorlarmış ki seni
Mosmor olmuş gülyazısı bedenin
Mosmor olmuş gülyazısı bedenin
Düşmüş sanki erguvanlar içinde
En genç burcu yıldızdan bir kalenin
En genç burcu yıldızdan bir kalenin
Uçmuş sanki uçsuz bir uçuruma
Gökyüzünün çakır gözlerinden
Gökyüzünün çakır gözlerinden 
Düşmüş bir damla, bir deniz feneri
Işınlarıyla şile bezlerinin
Güdüyor çobansız kalmış tekneleri



Alnımda bir ağustos böceği
Yapraktan bedenim
Ağaçtan bademim
Bu zincirinden boşanmış poyrazda
Uçuyoruz dolunaya doğru
Yel yepelek yelken kürek
Uçuyoruz ağaçlar evler duvarlar
Uçuyoruz peribacaları
Allaha emanet kula selamet
Toprak da ayaklandı
Bahçeler tarlalar
Çiçekleri sarı yeşilleriyle
Ardımızdan Kızlan' daki yel değirmenleri
Alavra ' da doludizgin yaban eşekleri
Burunlar koylar bükler
Dağlarda ki devanaları
Balıkaşıran' da kopuyoruz anakaradan
Uçuyoruz mehtapta 
Acemaşıran faslı okumaya dolunayda.



Koyunlar keçiler ve koçlar için
Ne kadar bayramsa Kurban Bayramı
Bu barış var ya, bu barış
Cephedekiler için o kadar barış



bir yılan düştü vapurda yanıma
sarıldım denize



gölköy adında bir yer varmış gelibolu'da 
televizyonda gösterdiler geçen gün. 
gelenek edinmiş köy halkı, 
'ben kendimi bildim bileli bu böyledir' 
diyor muhtar: 
29 ekim’de toptan sünnet ederlermiş çocuklarını... 
derken ekranda entarili bir çocuk belirdi 
kirvesi tutmuş kolundan 
yatırdılar bir kamp yatağına, 
ardından sünnetçi olacak zat boy gösterdi 
elinde bıçağıyla, 
çocuk kaldırdı başını, bağırdı: 
'yaşasın cumhuriyet' diye 
bunun üzerine de ekran karardı 
korkarım bu, sade gölköylülerin değil, umumumuzun 
sade küçüklerimizin değil, büyüklerimizin de 
düştüğü bir tarihsel yanılgı 
çünkü sünnet değil, farzdır cumhuriyet



I
Memelerim koparıyor
Yüzyıl süren bir yalnızlık
                           dile gelmişçesine
Nasıl nasıl bir sevinç yarabbi!
Ve ağrıya
        ağrıya tabi,
                ağraya
                    ağraya ağbi...
Nakkaş Tepe de ancak
                        bezmimize böyle gelmiştir
Gelincikleri ve Nazım Hikmet’leriyle
Yerbilimsel bir hapisten sonra
II
İçimdeki karanlığı patlatacağım
Zifiri bir su akacak
               kamışımdan toprağa
Bir kedi yavrulayacak
                       köpek dişli bir kedi
Ve böğürtlenler köpürecek ağzından
Yedikçe
          kendi
                 kendini
                        mayhoş
Ya da Posta Nazırı dedemden kalma
Mors’un en morundan bir karga 
Konacak karşıki direğin doruğuna
Düşmanlarım öyle doldurmuşlar ki onu
Ne kadar taşlasan boş
                    oynamıyor yerinden
Ben kargadan korkmam ama
                      bunun gözleri baykuş
Ve tüyleri güngörmedik deniz dipleri kadar ıslak
Ve ötüyor
        ötüyor
             ötecek
Beni ışığa bağlayan
               (Bağlayın beni ışığa!
                Gerin telleri gerin!) 
                beni  ışığa bağlayan
                             o gelin telleri
                             o gelin telleri
                                  kopuncaya dek...
Akpembe bahar yelkenleriyle
Güneşin rüzgarına gerilmiş
                           bir badem ağacı gibi...
İçimdeki karanlığı patlatacağım
Ve beynimin en ölümcül yaşlarıyla
                                        ağlaya
                                             ağlaya
Yepyeni bir insan
                pırıl pırıl bir can
                                 bitecek toprağa... 
III
İki çöpçü geliyordu karşıdan.
Biri
     (Aynen Selahattin-i Eyyubi Haçlılar
     Seferinden, sanırsın, pos bıyıklarıyla
     Tarihin, süpürmeye gelmiş Prens Adalarını) 
Öbürüne
     (Marmara’yı bizim Yaşar Küklopsunun o
     Anavavza gözüyle dünyanın en güzel
     atlarının neredeyse ineceği e biraz
     genişçe bir çakır su gibi görüyordu,
     eminim) 
Eyitti kim:
     Halk Partisi’nin solunda bir parti olsa
     Hiç dinlemez oyumu ona veririm
IV
Sevda Tepesinde  geçen gün
Karşıki masanın altında
İki tane tavuk gördüm
Toprakla yıkanıyorlardı
Eşeledikleri çukurda
İnsanlar için de belki ölüm
Toprakla bi tür
Yıkanmaktır diye düşündüm
V
Üşüyor mu deniz
                üstüne boşandıkça yağmur?
Ondan mı dersin
                tüyleri böyle ürperiyor?
Ben de gidersem bi gün bu biçim bi sağnakta
Alı al moru mor bir sandal gibi acaba
Yıllar sonra yılmayıp yine
Çarpar mı yüreğim yurdumun sahillerine?
VI
Buket diye bahçeli bir meyhane vardı Yenişehir’de
Yıkıldı çoktan GİMA var şimdi yerinde
Kenarı küpelerle çevrili o küçücük havuzun
Yamacında bir masa
Cahit Ağ’beyle otururduk yaz gecelerinde
Fıskiyenin serpintisiyle sırılsıklamdı muşamba
Zaten Cahit’in gözleri daim yaşlı
“Şunu siliver! ” derdi garsona
“Şu muşambayı siliver, mirim! ”
Ne Cahit kaldı, ne Buket, ne fıskiye
Yine de bu bahar öğlesinde
Fıskiyenin üstündeki o kırmızı top gibi
-İsterse kalpten olsun, isterse-
Hop hop ediyor ya yüreğim bi düziye
VII
Ruhum sıkıldıkça, ruhum,
Mızrapsız bir tambur gibi
Apayrı bir hava çalıyor vücudum
Ruhum sıkıldıkça ruhum,
Senden ayrı, kendimden ve kentten ayrı
Apayrı bir hava çalıyor vücudum
Kalk gidelim, kalk gidelim başka yere!
Başka yere, başka yere, başka yere!
Ruhum sıkıldıkça, ruhum,
Cemil Beysiz bir tambur gibi
Kendi kendini çalıyor vücudum
VIII
Yalıların surları boyunca giderken Kanlıca’da
Duvarda bir gedik ilişti gözüme
Uydurdum gözümü deliğe:
Bir bahçe
Bahçe değil bir havuz
Havuz değil bir bahçe
Üstü nilüfer kesmiş silme
O nefti yapraklarıyla gelmiş
O aksarı çiçeğiyle
Ne hevesle gelmiş kim bilir bu güzelliğe!
İnsanoğlu beni görsün diye mi?
Bahçede oysa
        Bahçedeki bir havuz
Bir havuz ki bir bahçe
Ne in var ne cin ne bey ne ağa
Surları da çekmişler dört bir yanına
Bizler de varmayalım diye bu uçmağa
Sade bir garibim yavru kurbağa
Serilmiş o ortası çukur
O sal gibi yaprağa
Yarı suyun içinde
Yarı yansımış ışığa
Pırıla pırıl yeşile yeşil
Rezil mi rezil
Başladı birden haykırmağa
Başladı inin cinin ağanın beyin
Ne kendi görüp ne kimseye gösterdiği
Çevresine bizler görmeyelim diye
Surlar çektiği
O kimsesiz güzele türkü yakmağa
Şairim ben
Benim işte o kurbağa
IX
Hep ölümü çalacak değil a Zangoç
Bu da
Sema’yla Asaf’ın kızına
Hoşgeldin demek için
Oysa 
Ne kadar
Ne kadar
Ne kadar yalnız
Sanıyordum kendimi demin
X
Atkestanelerini geçen süvari ışıklar
Er-erken kaldırmış hanımellerini
                             tühallah üşüyecekler!
Ve zeytinler eski Rum tenteneleriyle
Esen yel!
Esen yel!
Kim gördü böyle gül yiyen horoz
Tanyeri kokuyor sesi...
Yuvarlandıkça sanki bayırdan aşağı
                    hapiste dolmuş bir şarap şişesi
Öbür horozlar da ayaklanıyor
                     merdiven nakışlı ibikleriyle
Ve balkonlardan sarkarken
            düşleri bebelerin
                      bir albayrak yarışı gibi
Horozlar nev-icad ediyorlar denizi
Hırsızlar!
Hırsızlar!
Ve deniz
          levent gölgeleriyle Turgut Reis’in
Bütün bu dizelerden alınıyor
Bir ala
       bir mora  kesiyor yüzü
Esen yel!
Esen yel!
Bu sabah 
          bir firardır
                kan-davasından bir çocuk
Kuşluk vaktine kalmadan önce
Güneşin kurşunlarıyla vurulacak
Ve akşamladı mıydı çamlar
                             ve karardı mıydı
Tepelerde
Tepelerde
Öyle güzel ki esen yel
Esen yel!
Esen yel!
Bu sabah 
         ve bu bahar
              bir firardır
Baruta koşan bir fitil
İfil
İfil
Öyle güzel ki esen yel!
Esen yel!
Esen yel!
Öyle güzel 
Öyle güzel ki
Esmese de
Esmese de
Güzel
XI
İçimden bir his bırakmıyor  beni ölmeceye.
İçimden bir his.
Bir his ki
Çapraz oturmuş denizin kıyısına
Taş 
Taş
Taş
Derken bir GÜNEŞ!
Tıpkı Üsküdarda’ki
Şemsi Paşa Camisi gibi.
Sen iskeletlerle değil diyor bana
Sen iskelelerle kuracaksın cesedini
Ve öyle köpeksin ki sen
Öldükten sonra bile
Yılmaz’ın UMUDundaki 
Paytonların ardından
Koşacaksın hep
Geleceğe
Çın
Çın
Çın
Ve karnımın gevşemesine karşın
Taş..larımdaki tarçın
Bırakmıyor beni ölmeceye
Evet diyemiyorum
Diyemiyorum ki evet
O hayırlı
O hayırlı geceye
XII
Ben de
    Boğaziçi de bu bahar
Mavi sakalına erguvanlar takmış
Sarhoş bir İskele Babası kadar
Hem delikanlı
              hem deliler gibi ihtiyar



En uzun kosuysa elbet
Turkiye'de de Devrim
O, onun en guzel yuz metresini kostu
En sekmez luverin namlusundan firlayarak ...
En hizlisiydi hepimizin,
En once gogusledi ipi...
Aciyorsam sana anam avradim olsun
Ama ask olsun sana cocuk, Ask olsun



Duru bir yeşildi ortalık
Akşam güneşi kırılmış bir mızrak boyu
Ve çocuk sesleriyle iniyordu ışık,
Ağlarda sanki dargın bir kılınç balığı
Pullarını döküyor üstüme
Bir sessizliği anlatmak için yazıldı bu şiir
Belki de anmak için
                      bi damlacık bir sessizliği



Kibrit çakıyorsun karanlıkta
badem çiçeklerini görmek için
Ve mart denizlerinde tedirgin bir çift
sarnıç gemisi gözlerin
Bir iş açacaksın sen başımıza
yangın mı olur artık, bahar mı?



Gözleri görmeyen Eşber, 
Dünyayla barışık
Gözleri açıklar
Dünyaya kapalı, 
Yağmurdereli`yle birlikte
Savaş için, Rusça niyet
Yani hayır, 
Yağmurdereli`yle birlikte
Barış için döğüşelim, 
Dereler gibi akacak
Güzelim yağmur
Rahmet gelecek dünyaya
Kör gözlerimizden akan
Barış gelecek dünyaya
Barış için döğüşelim



seni yıldızlara benzetiyorum onlar kadar etkileyici, çekici ve güzelsin ama aranızda tek fark var onlar milyonlarca sen birtanesin.........



Başlayan bir şey vardı unuttum
Anımsamaya çalışıyorum şimdi
Emekdar kelimelerle: 
Bahar
Gençlik
Bebek
Çiçek
Deniz
İşçi
Bağımsızlık
Özgürlük
Eşitlik
Aşk
Mezarımda dönüyorum da
Yuvarlanıyorum baştan kıça
Kalafattan yeni çıkmış bir tekne
Dalga olmayan dalgaların üstünde...
(Güle Güle Seslerin Sessizliği



çatlak yüreğimle türkülü yollara
düştüm ki o kadar olur
seke seke ben geldim
sike sike gidiyorum...



Sen çaldıkça Teodorakis
Bir mor yağıyor üstüme...
Dudaklarım öpüşmekten mosmor...
Bir putum sanki ilahilerle
                                   denize fırlatılmış
Ve bir deniz yağıyor üstüme
Bakma sen sevgili Teodorakis
Açgözlü güvercinlerin didiştiklerine!
Avluların o en çakırkeyiflisine
Mısır daneleri gibi serpilmişler ama
Mısır danesi değil ki bu adalar
Ne de biz güverciniz...  	
Sekerek o güneş güzeli çakılların üzerinden
Çıplak ayaklarımızın su sesleriyle
Birbirimize
Ve kendimize
Bilakis
Sen çaldıkça Teodorakis
Bir mor yağıyor üstüme



Geçen gün görüşe gelenlerin isimleri okunurken hoparlörde, 
Otobüs Terminalleri düştü aklıma;
Aynı çatlak ses, aynı nalça ağız:
Adana'dan İstanbul istikametine gitmekte olan
Gazanfer Bilge Turizm Otobüsü Yolcuları
Otobüsünüz hareket etmek üzeredir...
A, baktım, şaka maka derken, daldırıp gidiyorum
İstanbul istikametine!..
Tıp! Tıh! Tıh! Tıh! Tıh!
S...mışım ben böyle 1930 model ranzayla çıkılan 
İstanbul seyahatinin içine!



Öyle bi aş olsun ki derim...
'Biraz taş biraz hayvan biraz düş'
Ve göğe aşırdığım kuş
Denizin mor bostanından
Süngerim al soğanım
Soluğumdan açan lale
Mutluluğa geleceğe
Yeter ki bir döşün olsun kocaman
Bu aş ve bu vurgun seksen kulakta yenir
Ve sıkarsa tabiy toplumsal petkan
Öyle bir Aşk olsun ki derim...



Doğdum doğalı yürüyordum
Adım adım ölüme doğru
Ama şimdi dışarda evvel-bahar
Çiçeğe durmuş badem ağaçları
İçerde masanın üstüne eğilmiş dalgın başım
Sırılsıklam yeleleriyle
Doludizgin gidiyorum gayrı



Yalçın Küçük küçüktür
ama mide bılandırır



Ne kadar çok elimiz varmış meğer
İlkin, senin elinle tutuşan benimki
Sonra çocuklarınki
Gençlerinki
Tekel işçilerininki
Sonra, ellerin elleri...
Ne kadar çok elimiz oldu, baksana
Tutuşa tutuşa
Bir orman yangını gibi



“Susurluk” ismi su sığırından geliyor
“Manda” demek yani
3 Kasım 1996`da
Susurluk yolunda
O iblis Mercedes`in
Masum kamyona çarpmasıyla
Gazi tarafından vaktiyle
Vaktinde sittir edilip de
Sonradan harimimize
Sinsi sinsi sokulan
Manda var ya
İşte o MANDA göle sıçtı



Kuzu gibi olun diyorlar
Buyuyup ortaya cikinca
Koyun gibi gutmek icin sizi



Dinlensin diyedir gözlerimiz
Bu önümüzde açılıp giden manzara;
Bu dünya, yoruldu mu kuşlar konsun diyedir,
Ve tanrılar boşluktan bıkınca.
Ellerimize malum olur nedense
Suların rengi balıklarıyla, çiçekleriyle,
Düşünmenin huzuru ayan olur;
Soğuğun sessizliği hakeza.
Yuvarlanan yıldızlar içinde saçlarımız,
Boylarımız bü'yü'r usul usul;
Duyulmasın diye gürültüler uykularda
Yağmurlar yağar geceleri.



Sırtımda çıplak 
Islak nefesin
Bi gidip bi geliyor
Biz senlen yatmıyoruz ki
Yaşamıyoruz da
Hep yarışıyoruz
Sen mi ben mi
Önce kim
Ölümü öldürecek diye



Anamın amına kar yağdı
Sonra öyle bir güneş doğdu ki güneş



Senlen raks rakına kalktıkta
Başım ayaklarınla
Ayaklarım başınla beraber, 
Ve oran orama değdikçe, 
Evler boşalıyor
Sokaklar boşalıyor
Bahçeler masalar boşalıyordu
Ben boşalıyordum, 
Bizden gayrı kalan
Bi tek rüzgar vardı
Yaprakları üfleyen rüzgar…
Senden ayrılınca anımsadım
Dünyanın bu kadar kalabalık olduğunu…



Bugün Ondokuz Mayıs, 
Mayısın ondokuzu! 
Sen ey Türk ülkemizin geleceği, 
Ulusumuzun gözbebeği, 
Sen ey demir parmaklıklarda barfiks yapan
Ranzalarda parende atan
Sportmen ve kahraman Türk Gençliği
Önünde senin bütün kilit-bahirler açık
Ama her zaman Samsun'a çıkılmaz a
Bu sabah da avluda volta atmaya çık



Baktikca cogalir yildizlar gecede
Parmaklarinla sayilmaz;
Kimi duyulur, kimi duyulmaz,
Dinledikce cogalir gecede,
Sesler gelir,
Ya hizlidan, ya yavastan.
Her sey kendi dilince konusur;
Karanlik ortse de ustunu
Gecede devam eder renk renk
Agacin dalinda, ruzgarda;
Her sey kendi rengince konusur.
Gozlerini kapatir beklerdi;
Yapraga benzer ellerini, avuclarini uzatir,
Beklerdi isitinceye dek
Agacin dalinda, ruzgarda;
Yesili duydu mu uyurdu
Ruyasinda...



Romalılar aslanlara atarlarmış Hıristiyanları.
O Hıristiyanlar ki
Romalılardan daha dürüst, daha düzgün, daha uygar bir 
                                                                            düzene
inanmaktan başka suçları yoktu...
Romalılar oyalamak için işsiz yığınlarını
O zamanın gazetesi
Ve Hürriyet’i olan Coliseum stadyomunda
Aslanlara atarlarmış sen gibi ben gibi
Mehmet Turgut gibi insanları
O Mehmet Turgut ki
İşsiz olmaktan başka suçu yoktu
İşsiz parasız evsiz-barksız
Ve aslanın kafesine girdiğini farketmeyecek 
                                  kadar uykusuz...
O Mehmet Turgut ki
Libya’ya gitmek için sıra bekleyen bir
                                  Kunuri Aslanıydı
Adana’nın Girne yolunda bir lunaparkta
Buldular parçalanmış vücudunu...
Sade Adana’nın Girne yolunda değil
Roma’da da böyle
Oyalamak için işsiz yığınlarını
Ve belki de azalsın diye işsizlerin sayısı
O zamanın gazetesi
Ve Hürriyet’i olan Coliseum stadyomunda
Aslanlara atarlardı sen gibi ben gibi
Mehmet Turgut gibi insanları...
Ama Ali adındaki
O kendi de müebbete mahkum aslan
Aslanlar akıllanıyorlar mı nedir
Yemedi kardeşim yemedi
Kore Gazisi Mehmet Turgut’un göğsündeki
                                   Silver Star nişanını!



Birden işitilmez olsun ayak seslerim; 
Gölgem bir başka sokağa sapıversin; 
Unutayım bir anda her şeyi, 
Nerde oturduğumu, 
Bir tuhaf adem olduğumu Can adında. 
Aklım arayadursun başka kapılarda kısmetimi, 
Ben, bilmediğim sokaklarda bir başıma; 
Gönlüm öylesine geniş, öyle ferah, 
İlk defa görmüş gibi dünyayı, 
Bir şaşkınlık içinde, yeniden doğmuş gibi; 
Hatırlamam artık değil mi, dostlar, 
Hatırlamam artık garipliğimi?



Anam babama aşık olmuş, 
Babam da anama.
Gezelim bu Çarşamba demiş babam.
Sür-dişli anam, öyle şık bir fistanı yok, 
Ablasının nişanlığını istemiş ödünç,     
Teyzem daha toplu, oturmamış üstüne entari, 
Teyelle, iğneyle ayarlamışlar üstüne anamın.
Babam, kavilleri üzre, gelip Topkapı dışındaki evlerine
Anamı alıp, kaçbir tramvaylan aktarma, 
Bebeğe götürmüş o Afrodit'i.
Bebek sırtlarına çıkmışlar.
Babam oturtmuş anamı çayıra, 
Denizi göstermiş, 
İyi şeylerden söz etmişler, 
Derken öpecek olmuş anamı, 
Anam çoktan razı.
Babam el atınca orasına burasına, 
Fistandaki iğneler batmaz mı eline! 
Ay! demiş bağırmış babam...
O gün, o çayırda, o an
Düştüğüm için ben anamın imgelemine, 
Yaşamda da, şiirde de   
Böyle iğneli konuşmaklığım..



Sağ gözü ağladı önce, durduğu yerde,
Ne acıdığından, ne de kederinden;
Zati ilk düşen damlada 
Ne insanlar, ne kendisi vardı...
Koştular çırılçıplak,
Mağara duvarlarına çizilmiş ceylan gözleri,
Koştular, koştular sahile;
İlk düşen damlada deniz vardı...
Şaşırdılar, utandılar da birbirlerinden
Daldılar, daldılar derine
Nefesleri, nefesleri kesilinceye dek;
Işıklı bitkiler içinde
Işıklı balıklar gördüler,
Şaşırdılar, şaşırdılarda ...
Zati ilk düşen damlada güneş vardı...



Yaşama bir gitardır
Tellerine vurdukça yediveren
Güneş nasıl doğarsa
Ve yeşil ne kadar solaksa
Saksofon ne kadar benziyorsa asma kabaklarına
Bir sebzevat kokusu sarıyor ortalığı 
Sanki sırık tomatları biz kızardık diyorlar
Santana çaldıkça
Kurbağalar ötüyor tosbağalar yürüyor
Beni bir bostana gömün
Gübre olmak istiyorum



Ah Ahmet ah sana söylediler de
Yollar bozuk Dinar üstünden gitme diye
Hani köprülerde yavaşlayacaktın
Deli bozuk bir uçurtmaydın Ahmet
Takıldın tellere sonunda
İttin ursuzdun orospu çocuğuydun
Esrar boyalı ispirto eroin
Çirkefliğin daniskası sende
Bir gün tatlı bir sözünü mü işittim
Bari kırk yılın başında bir
Bu da senin diye bir çift lastik alsan
Biliyorum tapondum Forttum 45 modeliydim
Lakin ellerine yangındım Ahmet
Ah domuz ah nasıl da karıştırırdın ötemi berimi
Sevgi derdim de sana dinletemezdim
Aklın hep yollu karılarda
Sevgi bir uğraştır derdim sana
Taksicilik parçacılık gibi
Her şeye razıydım sırf anlayasın diye
Nemene şeydir sevgi
Gözüme bir kız da kestirmiştim
Müftülerin Nazmiye
Handiyse yapacaktım aramızı
Sizi çamlıklara götürecektim
Yeşil halılarımı serecektim altınıza
Bilirim ne allahın gazebi olduğunu
Tam kızla hır çıkaracağın zaman
Göğün mavisini göstertecektim sana
Her şeye razıydım sırf anlayasın diye
Nemene şeydir sevgi
Böyle bok yoluna gidecektin madem
Bari ben çiğneyeydim seni



Ellerindi ellerimden tutan
Ellerimdi ellerinden tutan...
Bıraktığı anda ellerimiz ellerimizi
Gökyüzüne vuracaktı gölgeleri ellerimizin
Kimbilir kaç martılar halinde...
Bir masada karşı karşıya
Seyrederken dudaklarını senin, 
Dile gelmiş ilk Türkçe`ydik...
Henüz başlamış külrengi bahar, 
Ne savaş, ne barıştık biz...
Bu dünyaya yeni gelmiş bir diyar
Manolyaya gece konmuş kumrular...



Güneş zaptediyor gözlerini
Kar çiçeklerine belenmiş
Balarılarıyla
Döşeğin kara kışta
Bu tahtaboşa seren
Şaşkın şaire meheldir



Zaten hayalet olan
Gölge yazar Oğuz’un ölümü de
Herhalde kendinden rivayet
Oğuz’un cenazesi mi
Hayret!
Hem o hiç uyumaz ki
Belki de ilk kez oradan
Kendi kendini Türkçeye çevirecek
Yeni dikilmiş bir kalem selviyle
Ya da en eski daktilosuyla gecenin
Yıldızları tuş



Ne nimetleri var şu dünyanın
Ekmek peynir zeytin yemiş....
Bir nimeti daha var dünyanın: 
İnandıkları uğruna açlıktan ölmek.



Ellerimde bir goztasi, gozlerim bos gidiyordum
Ne bileyim, bir damlanin boyle deniz oldugunu
Sastim, mavi bir fal gibi acilinca onumde
Giritli bir olumum varmis, bir balikci fitil gibi
Patlayacakmis avucunda otuz cubuklu gencligim
Uc gunde mi desem, uc gokte,uc kulacta mi
Ben ki, o camgobegi cicekler acan agac
Kirilmaz bardaklar gibi tuzla buz olacakmis
Ne zaman bogulsam boyle yosun kokuyordu isik
Sabahci kahvelerde bir ciroz otuyordu
Ve dalgalarimi gecen o deniz soforleri
Boyle uyur duslere bindirmis gemiler
Uyuklar gibi ustunde mermer masalarin
Bir tahta parcasiydim, osmanli bir kazadan kalmis
Yuzuyordum, islam kaptanin ahsap ayaginda
Obur tahtalara obur insanlara dogru
Cumhurdu murekkep baligi, simsiyah yuzuyordum
Ne bileyim, bir korkunun boyle destan oldugunu
Agardim, nisanlayinca gece, ve yavrulayan yalnizlik
Ya da ilk insanin dogdugu, oldugu dagdi Moby Dick
Nefes aldikca filbahriler kopuruyordu sulardan
Canlar caliyor kulaklarimda, yunuslar yarisiyordu
Alyuvarlar, dolkuslari ve ruzgar midyeleri
Dedim, dunya gibi bulut yok dunya ustunde
Ellerimde bir goztasi, gozlerim bos gidiyordum
Ne bileyim, bir turkunun boyle Veysel oldugunu
Acildim, cikmaz bir sokak gibi, kapaninca denizde.



yumurtaya can
Can'a yumurta veren allahım...! !



Çocuğum ben
İlk kez buldum, gördüm gölgemi
Ben nereye o oraya
Alkışlıyorum alkışlıyor
Gülüyorum gülüyor, 
Bir benden büyük oluyor bir küçük, 
Nereden geldi, bir daha gider mi ki? 
Gitti bile kapıyı açıverince ninem, 
Neden ağladığımı anlamıyor koskoca kadın!



Cığara içmek için bu millet
Yılda bir trilyon 200 milyar sayıyor...
Bu zebella meblağın yüzde altmışı
Dolaylı vergi olarak kaydediliyor
Bütçenin yüzde yani...
Madem emir büyük yerden geliyor
Be bakın bütün kokarcalar
'Zehir bu içtiğiniz! '  diye bas bas bağırıyor,
Sağlığımızı geçik, yok ya zaten! 
Sırf görülsün diye kim mert, kim namert
Bırakalım çocuklar, bu mereti,
Şu Dr. Nikotin denen kafirin icadını
Bırakalım hep birden Allah Aşkına! 
Dişimizi sıkalım biraz! 
Gün gelir, püfürdetiriz sonra
Neşemiz neşe,
Elcağızımızla ekip derlediğimiz,
İplere dizip güneşlerle kuruttuğumuz
Güzelim sarı sarmalarımızı
Tüttürdüğümüz fabrika bacaları gibi
Bu rejimin cenazesine karşı
Günahı yöneticilerin boynuna! 
Emir onlardan,bizden uyması! ...



En son denizi işittim
-Öc alıyor benden-
İçim için kaynıyordu demin
Patlamadın ya dedim
Patladı işte
Öbür sesler
-Fabrikanın düdüğü cankurtaranla ezan
Ve göğsümün hırıltısı-
Hiçbiri ayağına su dökemez bunun
Bu vurdu muydu uçuyor canımın yongaları
Pul pul pırıl pırıl ve oğul oğul
Bir mevlut balığı ağıyor sanki menevişlere
Hiç kalır yanında bütün seviştiklerim 
Bu deniz, düştükçe düşen nabzım terim benim
Beyler gayrı beni sarı defterinizden silin
Nem varsa definem ipim kefenim
Hepsi sizin hepsi sizin, hapsinizin.
Yeter ki beni bir genel afla başınızdan defedin
Ve defleriyle çalparalarıyla gümüş sürülerinin
Bu dif gibi cesedi Kanal`ın döllüğüne defnedin
Kulaklarınızı çınlatırım ordan
Isırırım gözlerinizi
Geri dönen bir hecetaşı gibi geceden
Heceleyerek kendi kitâbesini
Unutmuş bildiği ne varsa önceden
Sekerek ve sikerek denizi
Şaş kalacaksınız o zaman
Şeytan minareleriyle nasıl okunurmuş ezan
Ve düşmüş kalkmış bir Allah gibi tuzlar içinde
Varacağım ki cenazenize 
Bir kızım daha olmuş denizanalarından
Ve tıpkı ve tıpkı bir insan
Kaptığım gibi onu da atacağım ki dalgalara
Ayrı düşmesin garip, sütanamızdan
Anladınız mı şimdi Can
Niye gelirmiş hep Boğaz`dan



Yardımı kesildi ya Amerikan Dostluğunun
Gençler, kendinize mukayyet olun! 
Kime saldıracağı belli olmaz haaa
Adetten kesilmiş kibar o...punun.



Uyumayan bir yatak...
İçine uyuyanlardan önce
Tut ki uyandı bulut...
Ve sonra koynunda uyuyanlar
Çifşeşmeye başlayınca, 
Havalarda oluşan bebek
Düşün artık ne kadar 
Tayyareci olacak! ...
Büyüyünce atmaz diğ`mi bu çocuk 
Şiirlerin üstüne atom bombalarını? ..



Yaşamak ne güç şeymiş
Kadınlar öğrettiler bana
Başta anam
Hamamda kaynar sular dökerek başımdan... 
Onlar uyandırdılar beni çocukluktan
Erkek olup ......... çıkayım diye. 
Bu öyle bir esatir ki
Hem yesir tuccarı olacaksın, hem yesir... 
Ve vücutlarının akkağıtlarına yazdığım o şiir değil, 
met-cezir... 
Kadınlar doğurdular beni bağıra bağıra
Yine onlar öldürecekler beni aşktan
Bağırta bağırta...



İkindiyin saat beşte, 
Başgardiyan Rıza başta, 
Karalar bastı koğuşa
İkindiyin saat beşte.
Seyre durduk tantanayı, 
Tutuklayıp sardunyayı
Attılar dipkapalıya
İkindiyin saat beşte
Yataklık etmiş ki zaar
Şuçu tevatür ve esrar, 
Elbet bir kızıllığı var
İkindiyin saat beşte.
Dirlik düzenlik kurtulur, 
Müdür koltuğa kurulur, 
Çiçek demire vurulur
İkindiyin saat beşte
Canların gözleri yaşta, 
Aklı idamlık yoldaşta, 
Yeşil ölümle dalaşta
Sabahleyin saat beşte.



Hişt hacı yaylan bakalım
Closed dedik be adam
Pazdos c'est fini
Başını bekley'cek değiliz a sabaha kadar
Uyan bre taş arabası
Gözünü seveyim çileden çıkarma beni
Go home hacı go home
Aman beyim Allah razı olsun senden
Bişeyler söyle şu dürzüye
Kanımı kuruttu iki saattir
Ne
Asansöre mi binmiş dedin
Fırt inip fırt çıkıyormuş
Hay yedi kat yerin dibine geçsin
Yıl oldu bu masaya çörekleneli
Waiter aşağı waiter yukarı
Bir buçuk şişe viski yuvarladı en azından
Külahıma anlatsın o bu palavraları
Yok efendim buralarda değilmiş kendisi
Memleketindeymiş
New York mu ne karın ağrısıysa
Yüz katlı bir binadaymış
Asansörcülük edermiş
Üstünde kırmızı yelek
Altında siyah pantol
On saattir nöbetteymiş de
Geberiyormuş uykusuzluktan
İne çıka zifire kararmış
Kara su inmiş ayaklarına
Yediği naneye bak
Beni de patron sanmış
Hiç güleceğim yoktu beyim
Sahi korkmuş mu herif
Ya kovarsa beni diyor ha
İş başında uyumasın itoğlu
Kovarım tabiy
Evde karısı varmış bekleyen
İki de oğlan çocuğu
Öyleyse aklın nerdeydi ulan
Edebinle çalışaydın
Siz söyleyin beyim öyle di'mi yani
Allah layığını versin beyim
Herif sahiden korkuyor benden
Hadi hacı yürü bakalım
Bırak bu patron polimlerini
Öyle ötlek ötlek bakma yüzüme
Ha şöyle dayan koluma doğrul
Ben de yorgunum a ziyanı yok
Bir de taksi buluruz sana
Ha gayret aslanım ha gayret
Çoğu gitti ayı kaldı
Go home hacı go home



Bir beyaz Rustan kapmış
Bir Tepebaşı otelinde Şiiri
Gayrı ne permanganat ne antibiyotik
Bir akıntıdır gidiyor sittin senedir
Gözünden yaş geliyor su dökerken bile.
Belini doğrultmak için Türk Şiirinin
Çekiyormuş bu çekilmez çileyi,
Yoksa çaldığı gibi başından büyük bir taşa
Kırarmış çoktan
Pelikan marka dolma kalemini.
Bakarak bu Çağdaş ve Çardaş Şaire
Hiç de zührevi değilmiş meğer Zühre!



Bu son kar olacak görüp göreceğim
Kim bilir ne kadar göreceğim gelecek
Şöyle lapa lapa bir karın sondurmasında
Kar da nelerini seyretmeyi bir şeytan dürbününden
Yanımda Güler bastonunu da almış
Tutmuş kolumdan yediyor beni yaşamaya
Datça’ya ki kar yüzünden gidemiyoruz
O yüzden de kara ve bizim karıya kızıyorum ya
Kar yağıyor üstümüze
Acayip bir ışık rüzgara dalmış da içinden çıkamıyor
Aşağıdan yukarı bir tipi aşağı-yukarı
Ayaklarım kayıyor çocukken kızak kayarkenki gibi
Şimdi kayıyorum bir başka ömre
Makamı bunun “karca” makamı
Devrilince devrini göreceğim nihayet



Bir derin uykudaydım ölümün içinden
Açtımki gözlerimi
Bir suyun gölgesi gibi
Kendisi adeta bir suyun
Ayakucumda sen oturuyorsun
Şiir getirenlerin çok olsun çocuğum!



Kovalamayin beni yataga
Hic uykum yok
Daha lafiniza karisacagim
Ortaligi dagitacagim
Televizyonu kapatacagim
Aycicegi resmi yapacagim daha
Basparmagima siir okuyacagim
Islik calacagim
Daha cok isim var
Gecenizi karartacagim
Kutahya vazonuzu kiracagim
Vakitsiz yatirmayin beni
Daha cok erken



Yaşamak istiyorum
Yaşamayı bu soğumuş cehennemde
Ölü bir dost gibi içim titreyerek düşünmek değil sade, 
Yaşamayı yaşamak istiyorum.



Öyle parçalandım ki ömrümde
Sevgiyle öfke arasında,
Sevgimi öfke vurdu
Öfkemi sevgi kaçırdı
İçim parçalandı arada
Bi de bi gün baktım gökyüzüne bir bayram gecesi
Bi kestane fişeği açmıştı yedi rengimden
Yağıyorum çocukların üstüne



Ben bi kadın, kaçarsam, sen n’apan? 
Zor bulun başka kadın! ..
Benden güzel yar bulaman, 
Çorbanı piş’recek, 
Söküklerini dikecek! ..
Kim serecek döşeğini
Kim uv’cak kulunçlar’nı? ..
Uçarsam Gökova’ya, 
Kalırsan sen ortada, 
Bulamayın beni, n’apan? ..
Gittiğim yer Cennetâbât, 
Bulut melek, melek bulut...
Ben uçarsam, sen n’apan? ..
Ya seni bulamazsam orda, 
Ben erkeksiz, ben sensiz
Ben Cennetâbât’ta n’apam? ..



Uzun sulardan tirenler aklkıyor
Islak bir istasyona iniyorum akşamları
Adım başında bir gaz`te ölüsü
Bozuk bir şemsiye gibi kapanıyor gün
Ve bir kapı açılıyor
Senin iki kanatlı kapın
Ne benim yalanlarım ne de bu haftalarca yağmur
Kimseler yıkayamaz ellerinin beyazlığını



Elele tutuşmuşuk
iki küçük çocukmuşuk
Kışmış hava
Mışıl mışıl üşümekten
Başıbüyük'te
Bir beş taşın dibinde
Dizdize oturmuşuk
Birbirimize sokulmuşuk
İki küçük çocukmuşuk
Birimiz VE
Birimiz VEYA
Güya bir rüyaymış
Bu rüya.



Bunlar ki hıyaneti battaniyeden yatan
Ve yataklarının tiftiği muntazaman mütehassıs hallaçlar
			            tarafından atılan, 
O düşleri azgınların yorgun yorganları, 
Alları ve dallarıyla bit-tamam serilmişler güneşe, 
Betonların üzerinde melûl-mahzun bir neş’e...
Bunlar ki yorgan yüzlerinin düzüne inmiş dağ laleleri, 
Bunlar ki silahtan tecridedilmiş yaban sünbülleri, 
Bunlar ki zararsız hale getirilmiş bir bölük menevşe
Ve şuncağızlar...’ın papatyaları işte! 
Anılar ki önlerinden her geçişte
Islanmış mayıs böcekleri gibi üzerlerinde
Acem acem geziniyor gözlerim...
Ama kader diye bir b.. varsa eğer, 
Keder değil elbet benim kaderim, 
Ve anılar ki madem anasıdır yaşanacak delikanlı anların, 
Bugün bu: kuburda kokuşsam da yarın
Çiçek Dağlarında seyirtecek seyrim, 
Değil mi ki burnumda tüten toprak kokusudur Devrim!



Süt limanlarında poyrazlarla lodoslar ölüyorum
Döndükçe, döndükçe başım, martılar kusuyorum
Derya bir Kuran-ı Kerim yapraklar'nı bir bir açıyorum
Karış, karış, karış, karış, karış, karış, karış karıştırıyorum
Bakara oynuyorum Fatiha'nın Bakara suresiyle
Ve zarlarla ki hepsi ayrı bir Sure alayıdır
Nedir diye, nemenedir bu arabesk diye diye
Martılar bu şakası yok, akaraplar tarafından ağlanılan
Bir mersiye - şad olsun ruhu - Tamburi Cemil Bey'e
Odeon bir rekorla koşan bir gramafonmuş bu dünya
Kurdukça dönüyorum, döndükçe çalıyor, çalınıyorum
Ben ki Kibariye bir hırsız ve Ferdi Tayfur kadar eski bir sipiker ve
kokoyiniman
Kendimden kendimi çalıyorum, kendimle, kendimle kendimi
Yaşasın mahşere dek bu kısır olmayan döngü
Yaşasın Veli`fendiler'de mahşerin o dokuz doğuran süvarisi
Benden önce de vardı, benden sonra da tufan
Yaşamak ölünmez ki yaşamayı yaşamaklan
Gönderin de Hasan-Hüseyin emminin, dalgalandıkça bu kırmızı don
Bir arabesk bu, ister sol olsun, ister sağ
Ve indikçe kustuğum martıların güzel gözlerinden yaşlar
Çaputlar kalkıp kalkıp Marmara'nın dalga kıranlarından
Kondu-konacak geceleri Hacı Bektaş-ı Veli'nin türbesindeki o milyon
yıllık dut ağacının dallarına
Bu şiir ve bu nane, ifademe mani olmayan bir damla meni
Lümpen kesilmiş şahsımın kuzgunlaşmasıyla birden göğe ağan
ve ağaran meçhul bir artısıyla
Ki istersen demevi bir RH pozitif de olabilir.
İşte bu şiirin kendini çektikten sonra Kodak'la nefsine nefes etmesidir
Zaten şiir denen nesne, eski bir an'aneyle, doğan çocuğun kulağına
ezan makamıyla isminin üflenmesidir
Ya da tınlatmaktır içinle için için olan tambur ola ki evreni
Ve de çınlasın deyuu Neyzen'in neyi (görülmemiş hiç neyin çınladığı
bu ana dek)
Ve en arabesk ve en çağdaş adamımız Orhan Veli'nin kuzular kulağına
Maraz ve menapoz, muhteris ve muteriz itirazlara itirazım var, 
itirazım, itirazım
Ama halka, halka halka halkalanan halka dünden ve yarından
her zaman razıyım.



Kafeslerin arkasinda oturmus, ince uzun gemiler gibi
limanda,
Olabileceklerden bahseder elleri, baslanmamis
nakislarda,
Kendi guzelligini seyreder gergefte kizlar.



Evde oturmaya o kadar alıştı ki millet
Sokağa çıkma yasağı yasaklandı



hiçkimse kalmadı
çiçekler çarpık açıyorlar
ampuller eğriydi
merdivenlerden çıkamıyordum
tavan basıktı
sifon işlemiyordu
sıçamıyordum
işeyemiyordum
bir ölü militan baharı
bir apartman dairesinde bekliyordum
ben ki beklemeyi sevmem
beklemek benim için bir azap olduğuna göre
beni gazaba getirir
tramvay ihtiyarı duraklarında bekleye bekleye
ihtiyarlamış bir komünist olarak
gitardan çıkan tın sesleri
beni yeniden adam edecektir
havada havva olan bir adem
ve yaklaşırken bütün güzellikleri baharla birlikte
arkadaşlarım olan cazcılar
elbette bulacaklar bir acıbadem
ve biz yaşamayı yeniden kuracağız
bu zıkkım denilen ritim
ve stringtin
hepimiz yaşamaktaki inkılap içinde değiliz
yaşasın cazın getirdiği devrim.



Soğuk harp bitti
Sıcak savaşlar başladı
Memleketim de bir içsavaş halinde
Memleketim bir içkanamada
Mezralar yanıyor
Köyler yanıyor
İçim yanıyor
Çocuklar ağlıyor
Analar ağlıyor
Anamız ağlıyor
İçerde onbin aç
Dışarda yüzbinlerce çıplak
Barış için döğüşelim 
Döğüşelim barış için



Sen değildin görüş günü telörgüden görünen, 
Boncuklarla işlediğim suretindi o senin; 
Gölgenin güneşe nispeti, leylim...
Hem seni ben, seni görmekle görmüş değilim, 
Görmedikçe gözlerinin gördüklerini tekmil: 
Sabahları çarşıya giderken, örneğin, 
Gece dışarda kalmış, üşümüş, tüyleri ıslak bir kedi gibi
Nasıl ayaklarına sürtünüyor komşu arsadaki yeşil
Ve tam köşeyi dönerken, ıhlamurların orda
Eteklerini beline sokmuş –Vallahi –billahi ha! –
Nası’tıpkı Esma’nım gibi çamaşır yıkıyor sahi! ..
Görmedikçe gördüğün bu mucizeleri, 
Görmedikçe senin gözlerinle evreni, 
Göremiyorum ki dünya gözüyle seni...
Hem ben sana bişey söyleyim mi yavrum, 
Ben aslında seni görmek filan değil, 
Düpedüz Seni istiyorum!



Gümüş kanatlarıyla bezmimize gelen
O huriler o kumrular
Yaşamı yaşatmak için
Sevişmeyi ilan ediyorlar
Huu çekerek içlerinden
Hakuran kafeslerinden
İndirerek darağaçlarını yaprak yaprak
Bach'ın yepyeni bir yapıtını çalıyorlar
Siyah beyazlarıyla
Kumrular ki makamları cennet
Mekanımı cennet ediyorlar benim de
Türemişim bir tuba ağacının köklerine
Gözyaşlarımla düşünüyorum o gelmeyen geleceği
Yaşamı yaşatmak için



Yeraltı günleri bunlar 
Kör yılı köstebek ayı 
Siyah önlüklü bir güneş 
Ayazda okula gidiyor 
Dizilmiş danaburunları iki keçe 
Islıklıyorlar bebeyi 
Çepeçevre boynumda sıçandişi bir bahçe 
Oynuyorlar iki Roma bir Paris bir Peking 
Karım en çok soğuk harbi seviyor 
Çocuklarımızdan 
Yaşamların kapısında kuyruk olmuşuz 
Önde emirerleri memede piçler sütsüz analar 
Akşam oldu memur çıktı kapıya 
Mal gelmedi bugün dedi kapatıyoruz 
Dilekçeyim masalar odalar arasında 
Yürek değil, sol yanımda on altı kuruluk pul 
Usulsuzüm yolsuzum 
Bir uçak geçti üstümden kıçında yakamozu 
Çakılmıştır yere çoktan toprakta bir çelik bitki 
Fala mı baksam koparıp çiçeklerini 
Düştü mü düşüyor mu düşecek mi 
Yeşiller içre bir insandın önceleri 
Sağda bir dağ,solda bir çay çamaşır yıkayan kadınlar 
Dolaş şimdi çevresini yitirmiş insan resimleri gibi



Yanasmadan once dagildi iskeleye
Once karinesi, sonra sintinesi
Derken alt-vasat-ve ust guvertesi
Bas ust-vasat-alt
Ardindan kic ust-vasat-alt yolculari
Dagildilar bir mechul semte
Kirlangiclarleyin ellerinde filileri, cantalari
Kimisi dargin eski cifteciler
Dagildilar kirlangiclarleyin bir mechule
Deniz su dokuyor arkalarindan
Haydan gelip huya giden cumlelere
Kaptan kosku yuzuyor dalgalarin ustunde
Sakuli bir bok gibi
Kaptani tayfasiyla



Ilkin ELIFBA'ydi
Sonra ALFABE oldu
Derken ABeCe
Simdi de A.B.D.



Kolay gelsin vapurun dumanı! 
İnersin sen de birgün yeryüzüne, 
Benim gibi yağmur diye! 
İyi de edersin! 
(Sevgi Duvarı)



Ben bu evi
Bu baba evini
Manolyalarıyla, fıstık ağaçlarıyla, gülibrişimleriyle
Ve televizyonun üstüne asılı Onun resmiyle
Helasının işlemeyen sifonuyla
Kitaplarıyla ve rütubetiyle
Güler'le aşktan her zaman dağınık yatağıyla
Anılar değil, gelecek çocuklarımızın kokularıyla
Ben bu evi saksofon solosuyla yıkıyorum
Duvarların nasıl çökeceğini
Damının göğsüme nasıl ineceğini bile bile
Ben bu evi yıkıyorum Cemil Bey'in bir taksimiyle
Kardeşlerimle taksim edilemeyen bu evi
Yıkıyorum nihaventten bir taksimle
İzale etmek için bir izale-i şuyuyu
Yıldıldı mı bu ev toprağın, kayanın üstüne
Benim tamburumla borazanımla
Görünecek açılan damından
Gündüzleri güneş
Geceleri yıldızlar
Aşkı taksim edilmesin diye bu evin
Cemil Bey'in taksimiyle ben bu evi yıkıyorum
Yıktığımda da yıkıntısı altında değil
Üstümde Güler var
Altımda toprak



Bu küfür küfür değil, küflü rüzgar, 
Bu silsilesini siktiğimin koridorlarına
Demirli dosyalar gibi sıralanmış kapılardan
Ayaklarımın dibine kadar sokularak
Ve sezdirmeden üflüye üfüre
Parmaklarımın uçlarını kemiren
Bu kılları ağarmış fare
Ne bilir, ne anlar ki çocuklardan haber vere! 
Hem verse de ne umurum! 
Ben ki müebbet muhabbete mahkûmum, 
Çocuklardan haber değil, 
Çocukları güneş kokan enselerinden koklaya koklaya öpüp
	ısırmak istiyorum



Karşı masadan çağırdılar, 'buyrun' dediler
'Keyfim yok' dedim bağışlayın, 'başımı dinleyeceğim biraz'
Sen misin diyen, bir curcunadır koptu
Ne kalabalık, ne kalabalıkmış yarab başım! 
Bunca ayıp, bunca kayıp, bunca ölüm! 
Attım kendimi dışarı, karıştım Şarlo'nun yalnızlığına
Uçuyorum şimdi Barbaros Bulvarı'ndan aşağı
Üstümde insanlar, ne güzel, ve ayaklarımın aldında deniz! 
Sana da söylüyorum hep, Teo, 
Başını dinleyeceğine, al başını git umağa! 
(Rengahenk)



Çocuk ders çalışıyor görünüşte
Sayfaları yavaş yavaş çeviriyor
Çocuk deniz çalışıyor gerçekte
Gözlerini ufuklara dikiyor
Durup durup adını anıyor
Aşkın sözlüğünü ezberlemekte
Bütün nöbetçilerle yarışıyor
Gözleriyle gelişini beklemekte.
Biz şimdi aşk öğrenelim
İnsan dersi sonra da öğreniyor
Yüzyıllık kitaplarda bilgi kendi malımız
Haritadan şehirler kaçmıyor ya
Sevinmek yaşarlığa dokunmaktır
Atlı gibi dört nala içmizden gidiyor
Bazen her şey yanılmakta bile
Sevişmek gene en az yanılmaktır.



Bir limon kalmış güneşten
Bi de dal uçlarında buhur
Bulutlar ki kar
Bulutlar yağıyor
Dizdüşümlerime...
Bir tahtaboştasın loş
Sarmanlar gelip gidiyor
Silüsler beyazdan da yılan
Sen bu tipiden çıkmıyacan...
Bir limon kalsada güneşten
Bide ölümcül umut
Sen bu umuttan iflah
Olamaya
Can. . .



Çok oldunuz be serçeler
Kapatırım şimdi kapıyı
Dedim
Dinlemediler beni
Ben de kapatmadım kapıyı
Varsın dinlemesinler



Gökgürültüsünden korkup yamacıma sokulan sevgilime
Sarıl bana, sarıl, öp, öp, öp beni, dedim
Baksana allah yıldırımlarıyla resmimizi çekiyor!



Dünyada senlen yaşaması zor
Ellerini tutuyorum ellerim yok
Ayaklarını okşuyorum
Ayaklarım kayboluyor
Dudaklarım dudakların 
Gökyüzüne bakıyorum dudakların
Bulutlar
Bu işte
Bu işte Kerem ile Aslının hikayesi
Bu hikayenin aslı sana dokundukça
Tutuşuyorum
Sana dokundukça tutuşuyorum.
Benim bütün yaptıklarım yanan bir kor
Seni içimden seviyorum
Aynada bakmıyorum sana
Sen bensin 
Gel yürüyelim kekliklerle
Aşkım benim şiirim



Bir çift yaprakmış dalında yumuşacık
Tutmuşum, tutmuşum ellerinden senin
Düşmüşüz yavaşça bir sakin derenin
İçindeymişik, yeşilmişik, sazmışık
Balıklar gibiymiş sessiz ve karanlık,
Yüzermiş saçların, yüzermiş nefesin
Susarmışız öyle, bir sakin derenin
İçindeymişik, yeşilmişik, sazmışık



Bugün Ondokuz Mayıs, 
Mayısın ondokuzu! 
Sen ey Türk ülkemizin geleceği, 
Ulusumuzun gözbebeği, 
Sen ey demirparmaklıklarda barfiks yapan, 
Ranzalarda parende atan
Sportmen ve kahraman Türk gençliği, 
Önünde senin bütün Kilit-bahirler açık, 
Ama her zaman Samsun'a çıkılmaz ya, 
Bu sabah da avluda volta atmaya çık!



Yardın be cancağzım
Yardın sonunda şu Beyoğlu trafiğini
İlkyardım pamuklarıyla
O ölümcül acelenden
Korna çiçekleri açıyor şimdi
yaralarının üzerinde
Ölen yok sen gibi güzel
Sınıfsal ecelinden
Can Yücel



Kirilan bir caydanlikti biz oyle sandik
Ya da bir yildiz uyanmis sonra uyanivermis
Oyle sasilasi bisey ki sasmadim bile
Sen soyledin Turkce yuzermis Capon baliklari
Sen hep boyle gunesli yalanlar soyle
Ben toplarim parcalarini
Kirk yilin Halimesi boyle bir guvercin
Oturup agda yapsin dupeduz Devrim
Bu bir degil iki degil dorduncu bacagi
Halime kopardikca dunya yenileniyor
Bu el yeni abeceyle yazilmis bir el
Laik bir bacagi sivazliyor
Komsular kibar evler daga cikmislar dunden. Biz de
Halimeyle vatani supuruyorduk. Disaridan hariciyeli
bir ses: (Affedersin! Affedersin! Affedersin! Yangin
merdiveniniz yaniyor!) Ne bu curcuna be! Go'zu'nu'
kapan gelmis! Iyi ya dedim, kapattim pencereyi. Biz
de caydanlik kirildi sandik!...
Kirk yilin Halimesi boyle bir guvercin
Oturup agda yapsin dupeduz Devrim



Hiçç kanser olmaz onlar
Gnl.mdr.ler
Holidingler
Politikapçıklar
T.S.K.'ler
T.K.K.'lar
Hiç hiç kanser olmazlar
Ama bizim Yaman durduğu yerde
Pankreas kanseri ölür
Nedini bir şair tanır Yunan
Adı Pankreatitis
Yani yeni bir rol
(Güle Güle Seslerin Sessizliği



Hava döndü işçiden işçiden esiyor yel
Dumanı dağıtacak yıldız-poyraz başladı
Bahar yakın demek ki mevsim böyle kışladı
Bu fırtına yarınki sütlimanlara bedel
Hava döndü işçiden, işçiden esiyor yel
Tekliyor işte çağın çarkına okuyan çark
Ve durdu muydu bir gün bu kör, avara kasnak
Bir zincir yitirenler bir dünya kazanacak
Sen de o dünyadansın sınıfın bil safa gel
Hava döndü işçiden, işçiden esiyor yel
Köylükler uykusunda döndü dönüyor sola
Güne bakıyor bebek büyüyen yumruğuyla
Başaklar göverdi bak baş koydular bu yola
Şaltere uzanıyor Allah'a açılmış el
Hava döndü işçiden, işçiden esiyor yel



Kasvet, elinde bir pasli makas,
Istanbul'un asma koprulerini kesti.
Sevdamizin ipinde cirit oynayan cambaz
Simdi bir ko:r satirdir icimizde.
Ha duser,
Ha duser,
Ha duser...
Basimizin ustunde demin gulup duran gokyuzu
Yedekte bir salapurya simdi



Asli mi? Belki.
Odalik mi? Asla!
Ne Matisse'den ne de Ciragan Sarayindan!
Bir sobaydi allah tarafindan o deli hatun
Upuzun saclariyla bir demir-dokum...
Yaktikca kendini nefsinle nefesimle
Yandikca dusistandan dusurdugum odun
Isinirdi oda, isinirdi ev, isinirdi acun
O da, ben de, yanyana ve yana yana
Seviserek olmeyi ogrendik sonunda
Ondan simdi boyle ortalik duman
Baksana baharlar yagiyor ustumuze agaclardan
Asli varsa onun
Ki kerem edin ki var
O sobaysa
Ben de ona yanginim yangin



Kendi kendimi sakınıyorum, sıkılıyorum
Ömür, uzun ömürlü bir kutu süt
Tezelden gitmeli bari
Kalafatsız bir kayık içre
Çaparide tutulmuş yetmişinci izmarit olarak
Bir kültabağına basılmak üzere...



Dayak cennetten çıkmışmış
Öyleyse eğer önlem almak gerekir
Bir daha düşmemek için cennete
Burda yediğimiz dayak yeter



İy’etmiş Selçuklular geldiklerine
Osmanlılar da iy’etmiş
Bizden sonra gelenler de iy’edecekler geldiklerine
Gelebilirlerse tabiy
İy’edecek birşey  bırakmayaca’az ki biz



O bir sakız ağacıydı, alelade; 
Bir gün o yeşil sahile çıktı geldi, 
O zaman bu zamandır memnun yerinden; 
Seyreder bulutları, göğü, denizi.	
Titreşirdi rüzgarla güneşli yaprakları; 
Ömür sürdü öyle hoşnut dünyasından, 
Aydınlıktan uyku tutmazdı bazı gece, 
Motor sesleri duyulurdu uzaklardan.
Tanrı adın işitmedi ömründe; 
İnanmadan da madem yaşanıyor diye, 
Rüzgarlı bir kıyıda, sevinç içinde, 
Yaşamak dururken düşünmek niye? 
Anmadı geçenleri bir defa bile; 
Ne uğraşır mesut olan gelecekle? 
Bir avare misali, günü gününe, 
O bir sakız ağacıydı, yaşadı sade.



Su istemeye geldiler çocuklar
Kumsalda çimerken farımışlar
Mayolarıyla geldiler
En arkada sarışın şipşirin
Olsun olsun dört yaşında bir oğlan
Güler su veriyor onlara
Ben de olsam onlara daha ne verebilirim ki
Musluktan taşan su seslerine karışan
O cıvıl cıvıl seslerini cankulağıylan
		Dinlemekten başka?



Sararıp dökülmeden önce kızaran yapraklar ki onlar
Şan verdiler ortalığa bütün bir sonbahar
Mevsim dönüp de yeniden yeşermeğe başlayınca rüzgar
Çıplaklığında o atın yine onlar koşacaklar
O çocuklar
O yapraklar
O şarabi eşkiyalar
Onlar da olmasa benim gayrı kimim var?



Bir baska yolculuk dalindan dusmek yere,
Yasadigindan uzun;
Bir tatli yolculuk dalindan inmek yere.
Agacin yuksekligince,
Dalin yuksekligince ruzgarda;
Ve bir yeni ömür
Vardigin cimen yesilligince.



İçerimde bir bokluk var
yıkıyorum, yıkıyorum, yıkılmıyor.
Yüzümde bir maske var
Çekiyorum, çekiyorum, çıkmıyor.
Böğrümde bir ölü çocuk
Ölüyorum, ölüyorum, ölmüyor.
Gözümde bir çakmak var
Çakıyorum, çakıyorum, çakıyor
Suratınıza!



Günlerdir körköstebek nefsimle öyle hırlı 
Ve öylesine harlı ki 
esrik nefesim 
Bir kibrit tutsam parlayacak. 
Bir sarnıç gemisi diyecekler alev almış 
Boğazın iki yakasından 
oysa bir gaz tenekesiyle bir şişe mavg 
Gelişi güzel mi güzel bir ocak 
Suların ortasında sevgili öfkemle benim 
Yanacak bahar erişinceye değin 
Soğuktan morarmış kanatlarını 
ısıtsın diye martılar 
Martılar ki sokak çocuklarıdır denizin



Cahit ki bu hasta düzende sağlıklı bir kanserdi
Cahit ki haksızlığa karşı üreyen höcrelerdi.
Yorgun develer gibi çöktüğü Dormen şölenlerinde bile
'Siz paranızı, ben kendi kendimi yerim,' derdi.
Cahit zaten azalarak yaşayanlardan değil 
Çoğalarak ölenlerdendi



O göz godoş bir mavi
Güneşi dönünce sağdan ikinci
Nerde sabah orda akşamın evi
Süpür sefa kırkikindi gelince
Kolay değil tavlamak bulutları
Ozanı var hoyratı var toyu var
Usul usul güzellikle ökse otları
Göz etmenin raconu var yolu var
Heyt bu göklerde dönen alışveriş
Pazar ola seyren ola gün ola
Uçucular taze haber getirmiş
Okuturlar fenikeli rüzgarlara
Düz bezlere çizilmiş piri reis
Çağ eski bir hartadır benim gönlüm
Şu mavi noktalar var ya seviştiklerimiz
İşte şu gözgöze geldiğimiz gün
Dün gece bir sirk gördüm düşümde
Midilliler sonra safkan kısraklar
Halka olmuş dönerler sol döşümde
Üstlerinde alyuvarlı çocuklar
Açıktan geçti bir kız bisiklet
Tahtaboşta güngörmeyenin oğlu
Bu türkü kimvurdulara kısmet
Yıldızların arasında bir keçi yolu



kasabın çırağı apo
onüç ondört yaşlarında
çıta gibi bir oğlan
baktım dolanıyor bizim sokakta
ne lan, dedim, ne arıyorsun? 
amca, dedi, üç gilom guşbaşı
telefonlan istediler de
16 numarasından bu sokağın
yok öyle bir numara...
önüne düştüm ben de apo'nun
gerçekten yok öyle bir numara
ondörtlü evi geçtiğinde
bir yangın yeri çıkıyor sırada
karşı komşulara da sorduk, onlar da bilmiyorlar...
anlaşılan, dedim, hortlaklar matrak geçmiş sizinlen! 
hortlaklar değil ama, dedi bizim hanım
aç kediler telefon etmiştir dükkana, niye olmasın!



Hava azdı bak, havai mai
Düşüyor üstüme bir semavi
Deterjamanın evren pulları...
Ve teperken tipili yolları
Bir garip uyku görmede rüyam
Olmamak üzre bir daha reklam
Böyleymiş meğer en son yıkanmam...
Çamaşır makinesinde bir adam...



Senden önce bir Rum papazdım
Sakallarıyla bir eski korudan 
Meryem dağlarını ünledim miydi
Keçiler şaşırırdı yolunu
Allah için ben insan değildim 
Ellerin olmasa okşamasaydın beni 
Kim diye bakardın bu kara bulut
Cehennemin ucundan gölgesi
Kendi elinle kazdığın kuyuya
Aşk ufacık bir taş atmaktır
Gürültüsü büyüyünce sessizliğin
Marifet yosunlar gibi susmaktır
Fıkara bir midyeden başlayan deniz
Nasıl da büyüdü mavi oldu
Oturmuş yere hanım hanımcık
Ölümün ayaklarını yıkıyor
Güneş batarken getirdiğin çay
Marmaradan daha yavaş soğurdu
Göz göze geldikçe düşünürdüm de
Hep akşamla boyasınlar sandalları
Biz uslu sevgilerin türbesiydik
Her gece uyanan mezar taşlarıyla
Öyle çoğalırdı ki tavşanlarımız
Yaşayan kalmayacaktı nerdeyse



Ölüm ve Oğlum
Ne yaman çiğköfteymiş ki bu ölüm
Şalgam suları iniyor şakaklarımdan 
		ben hala susuyorum
Gözlerimle taşlarcasına bir kör kuyuyu...
	Nerde kaldı bire saka kuşu
	Su gibi bildiğin o su kasidesi? 
Ve dudaklarımı sevsinler
	bir barut bulutuyla sanki
		ortadan biçilmiş bir güneş
Aynı çığlığı mı ezberleyecek dersin
	akşamcılar akşama tövbe edinceye dek
Düzayaktı Attar A'met Efendiden Kartal Baba Tekkesine
Bu seferki yolum ise
	ardımdan gelen kolun
		ölüsıra yürüyen
		 kilden, kirloz bir bayrak
			epiy de yokuş üstelik
				ve giderayak
Sırtına vurmuş yada
	buruşuk bir şipka biberini
Meyvahoşa koşturuyor
	mork çizmeleriyle bir kırkayak
Nasıl koşturduysa tulumbacılar eskiden
			yeşil karga tulumbalarını yangına
Yandım diye böğürmüşüm
Böğrüm yiyince böğrümden
		o çiğköfteyi
			YANDIM
Öylebi kuşaktık ki biz oğlum
	yine de sen ölüyorsun
		boynuna sarılınca ben
Ve o domuz var ya İncildeki
	cümle günahı yüklenip
		uçuruma atlayan domuz
Biz öyle bilem olamıyoruz...
Meşksiz aşklarla senlerin
		başına tacettiğimiz
			o güzelim elmayı
Utanmadan o ulusal
	akbabamıza sunuyoruz
		kellerinizle birlikte
Bu gidişle korkarım
	bi tek ses kalacak bizden
		tıkırtısı farenin
Kendi tahta kuyruğunu kemiren
Cama vurulmuş güneş kırıldı
Nar daneleri döküldü suya
Yandım diye böğürüyorum
Ama bu kırkayak oynunda
Öyle yakın ki ölümle oğlum
Uyak oluvermişler adeta
Ben ne demeye hala
Sözümona bir inci gibi
Acının yanardağ bardağında
Kendi kendime eriyim? 
Oysa bu dünya denen ağacın
Türkiye denen çatağında
Öyle bir oğul var ki oğul
Ölüme değil, ölüme
Yaşanmaya bi ölüm bal
Cama vurulmuş güneş kırıldı
Nar daneleri döküldü suya
Gayrı adam oldu diye babam
Oğlum beni sevse ya



Dutlar düşüyor pıtır pıtır
Memet Topçu'nun traktör gökgürültüsüyle
Yaz geldi paldır küldür
Yunus Emre indi
Suya havaya toprağa
Kulak'ın köpeği Demokrat
Yol üstüne yatmış soluyor,
Işık değişti
Işığın yolları değişti
Gölgeler ışığa çaldı
İçinde sarmanlar dolaşıyor
Böyle bir akşamüstü
Hiç ölmek istemezdim...



Deniz moruna kaptı beni
Getiriyor götürüyor
Zifiri bir laciverdiye doğru...
Dalgalar ki yavaşlayan darbeleri kalbimin
Vuracak ve duracak elbet o ziftli kıyıya
Usuldan usul çırpıntılar halinde...
Denizboku çakıllardır benim mezartaşlarım...



Sen değildin görüş günü tel örgüden görünen,
Boncuklarla işlediğim suretindi o senin;
Gölgenin güneşe nisbeti, leylim
Hem seni ben, seni görmekle görmüş değilim,
Görmedikce gözlerinin gördüğünü tekmil;
Sabahları çarşıya giderken, örneğin,
Gece dışarıda kalmış



Dünyamın güzeli martılar
Sizden nasıl da yok yere korkmuşum
Kaşık Ada'nın orda! 
Dalın üstüme dalın
Vurun beni, urun
Denizanası kokan gagalarınızla! 
Ah sizden ben nasıl da yok yere korkmuşum! 
Bilmiyordum ki çünkü
Ben hem balığım hem kuşum
Ben ama hala anlayamıyorum ki
Bunca zaman niye sizden ayrı oturmuşum



Uyuyamazdı Oğuz Bey iki yıldır
Sabahı edeceğim diye dört döner...
Artık rahat uyuyor mirim, 
Ardından bakıyorum da
Caddeyi geçişi gibi sakin ve temkinli



Daldı gözlerim
Denizin o tirşe ve hareli gözlerine
Derken Poseydon'la beraber
Kaldırıp başlarımızı güneşin
Gülkokusu bacaklarına baktık
Derken martılar geçti
Sıyırarak suları yanımızdan
Karşı sahilde akşamla yanan
Beş pare cama gömmek için bizi...



'Ne şeymiş bu, bu dünyadan ayrılmak
Demir tarar gibisin bigün
Gözlerin arkalarda deryaya açılmak? '
	Hadi bre gide gide dönmüşlüğüm
	İyadesiz iyadeli tahütlüğüm
	Seni bilem gide koydum, gidi ölüm!



Gardiyandı başımıza, kurt gibi bir gardiyan…
Başı belaya girdi bir esrar dalgasından.
Kuzu kuzu volta atıyor şimdi avluda.
Sine-i millete döndü Ramazan



Bu duvarlar bu ağaçlar
Bu ağaç VE bu duvar...
Arkadaşın dolmuşuyla gidiyoruz
Beykoz'dan doğru Üsküdar...
Böyle giderse böyle giderse bu bahar
Bu ağaçlar bu duvarı yıkacaklar...
Bu geçmişi değil, geleceği kınalı
Bu yemyeşil duvarlar
Bu duvarı yıkacaklar...



Şu ölen çocuklar var ya
Sana bana dünyaya...
İlikleriniz donduğunda kışın 
Bir kaşık umut gerektiğinde
O şişe gelecek aklınıza
Pencerenin önünde duran
Güneşte
Gelincik...



Yakın gözlüğümü yitirdim 
Yitirince seni kadın- 
Doğumun ardından 
Çatladı kapı sanki 
Öyle uzak bir doğu ki her şey 
Görünmüyor burnumun ucundan 
Çiğnenecekmiş gibi geliyor hep 
Geçerken kıtadan kıtaya 
Ters bir dizeye rastladım demin 
Taburcuymuş, öyle dedi 
Çıkışını yaptırıyormuş acundan 
Lâf! 
Ne sen ne ben sevgilim 
Öldükse ölümden değil 
Sevişmenin acısından



Dün ne güzeldi gün
Dün bir dügün
Vapurun bacasında bir zambak açmış
Kulağımın zarında bir sümbül
Tırnaklarım hepsi papatya
Ayaklarımla geziniyorum dünyayı
Ayaklarım ki manolya
Uzun bir mavi bu Boğaz
Çıkı çıkıveriyor heryerden
Sanki milletçe işimiz
Bir sandalı denize indirmek
Ben övmüyorum hicbirşeyi
Ağaç elmasıyla öğünüyor
Bir mevlüt sanki Hatice
Giyinmiş sermakeş'e gidiyor
Bu kadar güzel olmamalıydı yeryüzü
Dayanamıyorum dayanamıyorum
Şıp dedi güneşin ilk gözyaşı
Şıp dedi damladı denize
Beni tutmayın artık tutmayın
Ve kızaran kızaran tomatlar
N'olur beni unutmayın
Benim karım Hale olacaktı
Ölmüş ve ressam bir kadın



Şey gibi hiçbirşeyim yahu
Satır yazamıyorum
Sanki kendimle değil
Dünyayla ölüyorum
Bağırsam bağırsam bağırsam
Bağırdığımı duymuyorum
Tek bir musluk var açık
Onunla akıyorum
İstemeden istemeden istemeden
İsteyereeeek
Ah sen ölüm denen topla köfte
Buluştuk bak cenabette
İçim rakı dışım su
Bu mahmur cinayette
Çocuklar çocuklar çocuklar
Sizlen doğmamış mıydık biz birlikte



Mitralgözüyle karşı tepelerden
Biçtikçe siyah başaklarını gecenin
Horull uykularımıza kasteden
O tezayaklı eşkıya
Suyolcu Memet Pehlivan
Vadesi doldukta
Güneş müfrezelerinin yaylım ateşiyle
Vuruldu şafakta
Yatıyor şimdi
Rahmet okusak da okumasak da
Kanlar içinde upuzun
Dere boyunda
Eski dölyatağına dönüyor sanki
YAĞMUR



Bu uzaklardan ürüyen zağarlar ki şehirdir
Üleşemiyorlar zaar gece denen kemiği, 
Erken o bed sesli avcı, Ezân-ı Muhammedî
Önüne katıyor onca yeziti...
Allah ekberdir! Allah...! 
Lakin inliyor gene uykusunda Mahir
Ve hep böyle demeç verircesine sayıklayan Şerifoğlu
O..lığını bilsin, diyor, ben kulluğumu! 
Velhasıl: 
Bu her gece uykusunda bağırıp çağıran, ağlayan, gülen, 
	konuşan, isyan eden, yalvaran, küfreden, diş gıcırdatan
	Adem Babalar arasında, 
Bu damsız damda, 
Bu Havvasız havada
“Saf Şair” olamıyor adam, 
sökmüyor sırf şiirsel yorum.
Hani
Ben artık şarkı dinlemek değil, şarkı söylemek istiyorum, 
	diyor ya Nâzım, 
Ben de artık şiir düzmek değil, şiiri düzmek istiyorum.



Sen bezmimize geldiğin akşam
Neler neler olmaz ki bize, bir güzel haller olur
Hallolur eşek davası dahil, bütün davalar
Düşer İsfahan, yıldızlar, Bağdat ve Şam
Kalkar ayağa ayaklar, türkülerle bir halk olur
Sen bezmimize geldiğin akşam
Kainatın padişahı salavatla hal olur



Temiz gömleğimi giydim talimden sonra
Ayaklarını yıkıyor çeşme başında erler
İşte sen öyle bir serindin
Tuzladan kaptılarla inerken şehre
Ne güzel şey sivil denmesi çıplağa
Ve gün-açık penceresinden meşelerin
Yamacın kuytusuna sokulmuş mavi
Ufacık bir parça deniz gibiydin
Şipka bibirleriyle konmuş okulun camlarına 
Arnavut köyünün o muhacir güneşi
İşte sen öyle bir cumartesiydin.
Sahanlıkta saçlarını tarıyor kızlar
Raylar ondan böyle kıvılcımlanıyor
Köşeleri dönerken önlükleri altından
Dünyaya başlar gibi aybaşlarının kokusu
Kalkan al tranvaydın ergenlik durağımdan
Meyvahoşun orda bir sabahçı kahvesi
Gün ağarmıştı ama ben günaydın dedim
İşte sen öyle ışıklı bir yerdin
Bilmiyordum hiç burda bir fırın olduğunu
Diz çöktüm asfalta, baktım aşağı, üüüü'üh...
İşçiler ateşler ay çörekleri
Ve kılıç gibiydi taze ekmek kokusu...
Dağıttık evel-allah yalnızlıkları
Yaşamak düğünse, sen orda gelindin
Seni soydum, Güler, dünyayı giyindim



Viran bir rum evi adada oturduğumuz ev
Serinliğine serin
Ferah olmasına ferah ya
Tam bir hakuran kafesi.
Bu deyimi aslına döndürmek için mi nedir
Bir çift de kumru gelip
Yuva yapmış çatısına.
Öyle usturubunla yerleşmişler ki
Çürümüş tahtaların arasına
Dışardan görünmüyorlar hiç.
Yalnız
El, ayak çekildikten sonra
Derinden
Ve civan demlerle demlenircesine
Başlıyor dem çekmeleri
Benim de çökmeye yüz tutmuş
Şu can kafesimde
Kadir sevgilim Güler’e sevgim
Üsküdar'a gidelim diyor hala
Üsküdara gidelim..



Kış kışlada kışlar iken
Karakuşi bir yazıylan
Kışkışlanıp, kışkışlanıp
Akkuğulu yazmalarla
İne inmez yazılara
Elif oldu ne demezsin
Teliflerim, teleflerim
Sivil oldu savaşlarım
Onbeş gündür kardı yağdı
Daha da yağacakmış eyvah
Yarına kalmaz görürüm
Bütün çocuklarıyla çocukluğumun
Ve tuşları üzerinde -İLAHİ- bir orgun
Nur baba gibi geçerken Bach
Zeyil
Bu sulu kar ve bu pespaye şiir
Sürerse bu minval üzre
Bizi bilmem ama, aziz karilerim
Gözlerimde hüzünlü ve tütsülü bir tebessüm
Yarına kalmaz, ben, fücceten ölürüm...



Bu cehennemi sıcaktan kurtulmak için
Sırtımı, omuzlarımı yüzen
Ne bir esinti bekliyorum yaprakları uçarısıya, 
Ne de bir yaz yağmuru bardaktan boşanırcasına
İhtiyacım benim başka bir sıcak
Teninin sıcaklığı senin
Yelelerimden sağrıma inen ter damlalarıyla
Koşturacak beni menzilinden menziline
Dört ayak, üç nal
(Güle Güle Seslerin Sessizliği)



Bir yelkenli bayrağı al
-Mor da olabilir-
Almış yaprağına rüzgarı
Rumca bir şarkı patlatıyor
denizin gözüne gözüne
Mubalağa laz oldu vre sevgilim
Aramızda bu yaz
Pontuslarını zaptetmeye birbirimizin
Selvi yeşili serenlerimizle
Beğenmediysen o yeşili
-Nefti mi? Değil-
Camgöbeği olabilir mesela
Suların postekisinde sevişmek için
Mubalağa yaz oldu bu yaz
İkimiz de ömrümüzün güzünde
Fuzuli'nin dediği Geday-ı Muhteşemler
Bitkiniz tatlı-işlemeden
Böyle böyle deryadil oluyor derya
Derunumuzdaki..
Uyuyalım mı dedin vre sevgilim? 
Gaflet ki, o bayrağı al yelkenliden
-Mor da olaballir-
Dalgalarla dalga geçer geçerken
Kucağımıza atlayan bir lapindir
Menzilimiz pontus değil azrail
Ve önümüz sırf ebabil...
Lakin o  da ölecek bir gün mutlak
Bizcileyin yaşarsa bir yaz
Bunu Rabiş'in camına
Bayrağı al bir yelkenliyle yaz! 
-Mor da olabilir ama-
Rumca bir şarkı patlataraktan
Ağaran siyaha doğru
Siya siya! ..
İki ceset ki aşktan boğulmuş
Kasımpatları gibi patlayan kulaklarıyla
Tozlarından tuzlarından donanmalar kurulmuş
Gidiyorlar Cezayir'i fethe yeni baştan
Biri erkek biri dişi
İki korsan
Güler'le Can...
İkisi de birbirinden ala
İkisi de mubalağa! 
Şiirin bütün bu felaketine rağmen
İkisi de yaşıyorlar hala...
Böylece tekmil oluyor yavaş yavaş
Bütün bir sonbahar...
(Rengahenk)



Sen ölüyorsun kardeşim öldüğünü bil
Bile bile ve teamüden
Ecel öldürmez insanı
Kendisi öldürür
Vakti zamanı gelince...
Ben onun için yas tutuyorum ya hep
Vakti gelmeden öldürülenlere



Duvar dibindeydiler bi bakış baktı
Şimdi ışık yıllarında yaşıyor o çiçekler
Heyt bu kadına can veren tanrım
Sarı bir yatışı var bütün çarşaflardan ayrı
Gelirim demişti bugün için
Gözlerim güneş saatinde



-Dr. Mehmet Şen'e-
Boynum kıldan ince ölüme 
                -Değil mi ki şol illetten iğne ipliğe dönmüş bedenim- 
Ve ölüm ki, benim bu ölümlü dünyaya gelmemle 
               Beraber dünyaya gelen maşallahı var oğlum
                          Ona ben analık ettim, onu ben elimde büyüttüm 
                                    Onu şu kadarcıktan bu boya ben getirdim
                                                Yedim yedirdim, içtim içirdim, kustum kusturdum
Onu sütümle, 
               Onu kanımla, 
                          Onu aklımla besledim 
Nereye gittiysem, ölümüne kadar yanımda götürdüm
               Ne zaman aşkımı öpsem, ona da öptürdüm
Ben gençken o da gençti,
                İhtiyarım o da ihtiyar
Siperlerde omuz omuza döğüştük 
               O diyar bu diyar
Kimi de nefsimizle barışık
               Bahtiyar mı bahtiyar
Şiir düzerken tüy kalemim oynatırdı kıyısından
Onu unuttuğum da oldu, 
               Ölümcül mü ölümcül bir ihmal! 
Hatırladığımda ama, öyle yarım yaşadığıma bin pişman
               O denli unutkanlıklarım için mi şimdi bu intikam? 
-Adam sen de; 
               Bir ben miyim alemde oğlu hayırsız çıkan! 
                           Ki saldın bu hebis Haşhoşiyûnu, ‘lan günahı boynuna; 
                                        Anarşit bir Urartulu ur musallat ettin boynuma! 
Truva’da Tahta At güya 
                İçinden uğruyorlar dışarı
                            Çoğaldıkça çoğalan o maraz, o haşarı hücreler
                                            Farkındaysalar da kıyımın, tutamıyorlar kendilerini
                                                           Yazık, benle koyun koyna onlar da verecek son nefeslerini! ..
Gel bakalım diyorum, gidiyoruz senle, namızsız oğul! 
Oğul verdikçe veren o belalıları da alayımıza katıp
               Neş’eye neşideler okuya okuya, iyi sularda aşağı
                            Gidiyoruz o ölümsüz Allahrahatlıkversinlere doğru...
Sizin de içiniz rahat olsun ey arkada kalanlar
Bundan böyle size anakarada ölüm yok!



Diyelimki yağmura tutuldun bir gün 
Bardaktan boşalırcasına yağıyor mübarek, 
Öbür yanda güneş kendi keyfinde 
Ne de olsa yaz yağmuru 
Pırıl pırıl düşüyor damlalar 
Eteklerin uça uça bir koşudur kopardın 
Dar attın kendini karşı evin sundurmasına 
Işte o evin kapısında bulacaksın beni 
Diyelim için çekti bir sabah vakti 
Erkenden denize gireyim dedin 
Kulaç attıkça sen 
patiska çarşaflar gibi yırtılıyor su ortadan 
ege denizi bu efendi deniz 
Seslenmiyor 
Derken bi dibe dalayım diyorsun 
İçine çil çil koşuşan balıklar 
Lapinalar gümüşler var ya 
Eylim eylim salınan yosunlar 
Onların arasında bulacaksın beni 
Diyelim sapına kadar şair bir herif çıkmış ortaya 
Çakmak çakmak gözleri 
Meydan ya Taksim ya Beyazıt meydanı 
Herkes orda sen ordasın 
Herif bizden söz ediyor bu ülkenin çocuklarından 
Yürüyelim arkadaşlar diyor yürüyelim 
Özgürlüğe mutluluğa doğru 
Her işin başında sevgi diyor 
Gözlerin yağmurdan sonra yaprakların yeşili 
Bi de başını çeviriyorsun ki 
Ben varım



Bir fasulye çimleniyordu
Çiseledikçe yağmur.
Koştum vardım ki yanına
Anlasın ne nimet olduğunu
Sen git yerine! dedi Ayşa Kadın
Böyle kibar erkeyin ayağ’na
Ben kendi ayağ’mnan gelirim
Bu muhabbeti görünce uzaktan
Kıpkırmızı oldu biberiye
Bayram nedir ki dedim kendi kendime
Bayram bir ömürdür ben gibi bir deliye



Deniz ki pirinç semaver
En sakin deminde çayın
Çınnnn
Mineli fincan elinde
Kıraathanesine
Yeats ile Pavese'nin
Buyrun...
Dönis ki Güzel'in sevgilisi
Görmedim dişçiymiş keriz
Kıskancımın dalgaları içinden
Kalan iki köpek dişimi
Damat, siz çeker misiniz? 
Deniz ki Güler'le Güzelbahçe'deydik
Patladı Eşek İmbatı
Bu poyraz lekesi, bu liken
Dönünce dehşet lodosa
Huu dedim, huhuu
Secdeyettim laciverdiye
Deniz ki Hemingway'den mürebbiye
Saldı mıydı üstümüne aslanlarını
Göynümüzün en hayvan hayvanat bahçesinden
En LİYON'suz yeleleriyle
Aslan olalım hepimiz
Öfkesiz sevgi
Denizsiz kara
Erkeksiz karı
Eteksiz erkek
Olmayalım
Öyle ölmeyelim diye



sen; anlaya anlaya yürüdüğüm ıssız yol 
bu yüzden uzaksın 
bu yüzden sessiz 
bu yüzden sıcak sensizlikler dökülüyor dudaklarımdan 
bu yüzden parçalanıyor yağmur damlaları yüzümde..



Burçlarında ceylan taşıyan yücelere ey 
Ayın hüzün saati gözlerinden 
Kuytu yerlerine sümbüller dökülen 
Nergisler açan eteklerinde 
Göklerden muştular indiren güvercinleriyle 
Dorukları bembeyaz yaşmaklarıyla 
Güneşe uzanan ağaçlarıyla 
Zamanı hiç geçmeyecekmiş gibi donduran 
Ey bir yanıyla derin sulara dayanan 
Ey dağlar nerdesiniz ey. 
Kim bizi senden koparan 
Hangi ses çağıran bulvarlara 
Dengemizi bozan intihar vitrini bulvarlara



Yatırırken bu sedef kakmalı şimşir beşiğe 
Neyle kundakladılar Hazret-i Mevlânâ'yı?
Perdelerden taşırıp neyleri çığlık çığlık
Neyle kundakladılar Hazret-i Mevlânâ'yı.
Bir, ipekten ve köpükten yaratılmış yumuşak
Tüyle kundakladılar Hazret-i Mevlânâ'yı.
Kıyılardan, ovalardan dererek inciyle,
Çiyle kundakladılar Hazret-i Mevlânâ'yı.
Gece, mehtâbı elekten geçirip kirpikler
Ayla kundakladılar Hazret-i Mevlânâ'yı.
Mesnevî'sinde bir altın lüleden nûr akıtıp
Öyle kundakladılar Hazret-i Mevlânâ'yı.
'Bu yürek durmayacaktır' dediler.. esmâdan
'Hay'la kundakladılar Hazret-i Mevlânâ'yı.
Sakalar doldurarak kırbaların Kevser'den
Meyle kundakladılar Hazret-i Mevlânâ'yı.
Ve açıp ağzını Nîsan Tası'nın Besmele'ler
Suyla kundakladılar Hazret-i Mevlânâ'yı.
Rûhlardan, kokulardan, durulardan duru bir
Şeyle kundakladılar Hazret-i Mevlânâ'yı.
Ulu Tûbâ'ların altında gönüller, eller
Böyle kundakladılar Hazret-i Mevlânâ'yı.



Dün başlar seferber, eller seferber; 
Kurşun eritildi, mermer çekildi.
Bunlar, bu kubbeler, bu minareler
Akçayla olacak işler değildi.
Böyle bir gemide yendi suyu NUH.
Ve bu yelkenlerde kanatlandı RUH.
Taşıtıp kalyonla pırlanta, inci
Abide haline koydu sevinci
Gergefle işleyip bir inci sultan
Ki çiçek verirdi saksıya koysan,
Bulabildinse ey yolcu yerini
Hepsinin alnında altından bir ay.
Seyret İstanbulun camilerini
Minare minare, kubbe kubbe say! 
Açılır masmavi burda gökyüzü,
Gümüşten sütunlar üstünde durur...
Kiminin gölgesi dinlenir yerde,
Kiminin beyazı sulara vurur.
Allaha giden yol buralardadır,
Kapılar açılır şerefelerden,
Burdan uğurlanır mubarek aylar,
Bayram burda başlar arifelerden.
Mihraplar, kemerler, kubbeler yapmış,
Sultanı, çerisi, piri, veziri,
Nesilden nesile götürsün diye
Kanatlar üstünde şanlı TEKBİRİ.
Nice başbuğların açtığı yerde:
Biri yardan geçmiş,öteki serden,
Yolcular gidiyor yarına doğru,
Kafile kafile bu köprülerden.
Kuşun uçuş, gülün açış saati,
Tanrının fermanı yüce kubbede
Duyulur uyanık Fatihin 'Uyan! '
Dediği uzaktan Sultan Ahmede.
Diken dikmiş, yakan yakmış mumunu,
Şamdanlar şamdanlar, ulu şamdanlar.
Ki aydınlığıyla, asırlar boyu
Yolunu bulurdu yolda kalanlar.
Burda kubbe, kemer ve mihrap olmuş,
O kıvrak şekli ki serhadde yaydı; 
Atlas bayrakların dalgalarında
Rüzgarla öpüşen ince bir aydı.
Kimi yıkanırdı şadırvanlarda
Tekbire HU HU katıyor kimi; 
Beyazıt önünden güvercinlerin
İncidir yemi...
Söyleyin ey nazlı haber kuşları:
Tuna boylarından müjde geldi mi? 
Uzaklarda kırık minarelerden
Gökte bir kapıyı vurur leylekler; 
Bir gün açılacak o büyük kapı
Ve kanatlar yere inmeyecekler.
Taraf taraf, kol kol şu yamaçlardan
Açtıkça fetihler tarihi Türkün
Kubbeler erecek bir gün murada
Ve minareler dal verecek bir gün.
Geçerken altından bu loş kemerin
Menekşe menekşe gül güldür içi..
Kapanmaz kapısı Allah evinin
Ki beş vakit gürül gürüldür içi.
Çinliler çinliler taze çinliler:
Boyası göz nuru, fırçası kirpik...
Ey sanat ' Kuruyan dallarımıza
Bir yeşil yaprak ver ' demeye geldik.
Biri hattın; biri mermerin, tuncun,
Kurşunun sırrını aramış bulmuş; 
Yesari elinde 'Lafza-i Celal'
Sinan'da kubbeyle minare olmuş.
İşte bir kubbe ki söyler saati...
Yolcu ilk, dalgalar son cemaati,
Mavidir çinisi, yenidir adı; 
Mermerini sisler karartamadı.
Şahzade, Laleli, Haseki Sultan...
Hepsinin üstünde Süleymaniye...
Süleymaniyeden, Ayasofyadan
Yollar iner dal dal Yenicamiye.
Yelken yelken, seren seren geiler; 
Yamaçta, kıyıda, yolda Camiler,
Bu Horasan, mermer kurşun dağları
Omuzunda taşıdığı çağları.
Taşıyacak daha çağlar boyunca
Ve yer çekmeyecek, yere koyunca.
Yolları arkada bırakan hızla; 
Kanatlarımızla, atlarımızla
Aşarken toprağı, taşı, denizi
Bu kurşun memeler emzirdi bizi.
Böyle bir gemide, yendi suyu NUH...
Ve bu yelkenlerde, kanatlandı RUH...



Yaşamaktan mı yorgunum,bilmem
Seni günlerce beklemekten mi?
Yine yoldan geyik geyik sekişin
Gün sönerken mi,ay batarken mi?
Söyle:Memnun musun uzaklarda
Yuvan aydın gönülcüğün şen mi?
Yine kalsın mı, dizlerimde başın
Yine koynumda can çekişsen mi...
Kim sorar,ey hayat,kim düşünür
Ki vakit geç mi yoksa erken mi?
Söyle:Memnun musun uzaklarda
Yuvan aydın gönülcüğün şen mi?
Gökte kanatlar bizimdi...bilmezdik
Bu hafiflik kanat mı yelken mi;
Anlamaz,anlamazdık Allahım
Böyle yekpare can mıyız ten mi?
Söyle:Memnun musun uzaklarda
Yuvan aydın gönülcüğün şen mi?
Bilemem:Gizli gizli'gel'dediğin
Başka bir aşina mıdır,ben mi;
Kadehinden mi sarhoşum hala
Kadahlerinden mi?
Söyle:Memnun musun uzaklarda
Yuvan aydın gönülcüğün şen mi?



Yoksa şu yaprakta Yavuz
Yoksa şu sayfada Oğuz
Bizde yoğuz bizde yoğuz
Elimizden siz tutunuz
İmdadımıza koşunuz
Daha çoğuz daha çoğuz
Kervanımız dizi dizi
Bırakma Yarabbim bizi
Bizler yalnız sana kuluz....



Dolup taşar camekanlarda her çeşit sigara; 
           O eskidir, bu yeni... 
'En zararlı olan, hangi cinstir? ' dersen 
           Derim: 'İçilmeyeni! '



Elsizlere el,dilsizlere dil ver yeniden,
Lütfet,bize bin şanlı nesil ver yeniden,
Dünyayı alıp avcuna bir gün Tanrım,
Avcunda bu dünyaya şekil ver yeniden.



Türküm müjdeydi ülkeye
Gezdim söyleye söyleye
Bir gün söylemedim diye
Türküm beni tanımadı
Onlar bacım,onlar ağam
Onlardır sevincim tasam
Ahmet’im, Mehmet'im, Suna’m
Güllü’m beni tanımadı
Elimde doğmuş kuzular
Bir gün benden soğudular
Sordum ne oldunuz ne var
Sürüm beni tanımadı
Daha dün sözleştik şurda
Düğün hazırladım Yurda
Eller beni tanıdı da 
Sözlüm beni tanımadı
Yine sizinleyim dedim
Nasılsam öyleyim dedim
Çıkıp ta söyleyim dedim
Kürsüm beni tanımadı
Hırpalanmak ne kelime
Didik didik lime lime
Götürülürken ölüme
Ölüm beni tanımadı



Zili - siz geldiniz -pamağınız durunca 
a saçlısı biraz karşınızda 
Ama durun uzun zaman önce 
daha sizinle karşılaşmadan 
dört köşeli
kavşaktaki odada 
çook uzun daha dikdörtgen 
masa duruyor.
Korkuyu herşeyden çok orda 
Bir de zil sesinizi alınca 
Daha size banyoyu 
Havasız banyoyu açmadan 
Korkuyu götürüp kilere 
Kum torbasının içine tutuyor.
Oyuncak saklı gelişinizle 
küçük yamyam ağızlı 
yassı alnını 
her gülüşün içinde tutan 
yontma biçimiyle a saçlısı 
karşınızda hemen
a saçlısı 
daha herşeyi anlaşılmadan 
daha siz ona aydınlanmadan 
geçici bir bilardo alanında 
kuzgun hançerli 
sakal gibi el içen 
donuk 
solgun kaçışlı 
sevmeye ve sevdirmeye
bir erke biçimi geyik salmış 
a saçlısı 
durunca güvercinli kapıda 
mesela oldukça bir viyanadan 
meçhul bir bayın göğe yaslanan şapkasıyla 
elverişli çay sergisi



Selahattin Arıkan'a
Nerde istersen orda kal... yerleş; 
Yolcu, rü'yaya benziyor burası...
İşte bak: Bir küçük denizdir göl; 
Bir küçük kıt'a Ahtamar adası!



Onlar, almakta parsadan hisse...
Bize kalmakta kıssadan hisse!



Kalk yiğitim, yine dağbaşını duman aldı.
Parçalandı bir kıtanın toprakları,
Aslan payını aslan olmayan aldı..
Kalk yiğitim, yine dağbaşını duman aldı.
Tulgalı, tulgasız başlar alayı,
Kanadlı, kanadsız kuşlar..
Aşılmamış dağlar, çıkılmamış yokuşlar..
Dağları, taşları, akar sularıyla,
Şu tanıdık toprakta
Bir büyük dünya parçası
Fatihini aramakta.
Dünyayı ahretten ayıran
Duvarları yık da gel,
Ay doğar gibi, gün doğar gibi
Şu kıpkızıl ufuktan çık da gel! 
Kalk yiğitim, yine dağ başını duman aldı.
Parçalandı bir kıtanın toprakları; 
Aslan payını aslan olmıyan aldı..
Kalk yiğitim, yine dağbaşını duman aldı...



Çadırtepe, Dumlupınar, 
Türbetepe, Adatepe...
Ki üstlerinden bir bulut
Geçti güller serpe serpe.
Türbe, otağ. kubbe, eyvan...
Adları Dicle'de Seyran, 
Fırat yollarında Aslan, 
Çukurova'da Kurttepe.
Kültür, Tınaz, Dua, Fikir...
Say sayabilirsen bir bir
Kemerlerdir, kubbelerdir
Bir yeni imana gebe.
Uzar sınırlar aşırı
Tepelerin kervanları; 
Biri mordur akşamları, 
Biri şafaklarla pembe.
Süslemişler yurdu yer yer...
Ki çocuğun geçer gider
Rüzgârlar alnını, seller
Eteğini öpe öpe.
Lâle, Menekşe tepesi...
Fakat hepsinin kubbesi
Allahüekber dağında
Allahüekber tepesi.



Yüz bulmadı benim uzattıklarım; 
Kapışıldı onun getirdikleri...
Onunki ezmeydi, şekerlemeydi; 
Benimki bir dostun mevlit şekeri!



Seni gördüm sabahın ilk saatlerinde
Yine güneş gibi doğmuşsun
Sen kokuyor her yer
Adım adım peşinden gittim
Hani sen cennetten yeni çıkmışsın...
Seni çalıyor radyolar,
Bu nota, bu ezgi, bu gökyüzü
Kulak verip dinliyor 
Seni soruyor kim varsa sevgiye aç
Her kim duyuyorsa mutluluğa ihtiyaç...
Seni damla damla döküyor yağmur
Yüreğime yüreğime
Seni bir çiçek tohumu gibi büyüten bu toprak 
Sana benim yüreğim olsun
Ve sen avuçlarımdan hayata açıl
Hani başını yerden kaldırıp bakışın
Yıldızlar gibisin, yıldızlar
Gözlerimden,  gözlerimden saçıl
Yaşadığım her gün sana
Biriktirdiğim tüm sevgilerimle sadece sana,
Her gün böyle gelip geç 
O sokaktan bu sokağa
Savrulsun bir harman yeri gibi
Savrulsun ruhum rüzgâra



Kazayı, belayı, eceli; 
Habil’i, Kabil’i
Melek olduğuna güç inandığım
Azrail’i
Affettim.
Beddualarıyla dili; 
Sonu gelmeyecek masallarıyla
Başı, ayağı, eli,
Afettim.
Açarken yapraklar, açarken güller
Diyar diyar, belde belde, dağ dağ
Gölgemin gölgesi kara haber,
Seni de; 
Takdir, mukadderat, kader; 
Seni de affettim.
Bahçemi beğenmeyen çiçekleri de,
Soframı hor gören yemekleri de,
Gelmişleri de, gelecekleri de affettim.



Uyuyamayacaksın
Memleketinin hali
Seni seslerle uyandıracak
Oturup yazacaksın
Çünkü sen artık o eski sen değilsin
Sen simdi issiz bir telgrafhane gibisin,
Durmadan sesler alacak
Sesler vereceksin
Uyuyamayacaksın
Düzelmeden memleketinin hali
Düzelmeden dünyanın hali
Gözüne uyku girmez ki
Uyumayacaksın
Bir sis cani gibi gecenin içinde
Ta gün ışıyıncaya kadar
Vakur metin sade
Çalacaksın.



Şu haline bak da utan! 
  Ne  okuma bilirsin ne sayı, 
  Ne  üstünde var ne başında, 
  Ne  midende ne kursağında, 
  Bari gel de görgünü arttır
  Medeniyet öğren ayı.
  Yemek masası nedir, peçete nedir, 
  Çatal bıçak nedir gör! 
  Giymek şart değil  ya, 
  Ayakkabı gör gömlek gör
  Jartiyer bile görsen  faydası var.
  Tarak deyip de geçme 
  Saçını tara da gör 
  Kafan nasıl işlemeye başlar.
  Kanalizasyon gördün mü sen  hiç? 
  Gel de kanalizasyon gör
  Yemek şart değil ya
  Döner kebap gör, su böreği  gör, 
  Ekmek gör be ekmek, 
  Ne görsen faydası var!



Balıklar için deniz lazım,
Sevişmek için işsiz olmak
Ve geceleri yatakta
Duymamak için tabanların sızısını
Zengin olmak lazım.
Halbuki ıslık çalmak için
Birşey lazım değil.



Atatürk'ün bir sözü vardı 
Yediveren gül gibi açardı
Atatürk'ün bir atı vardı
Etilerden beri yaşardı
Atatürk'ün bir resmi vardı
Buğday tarlası gibi ağardı 
Atatürk'ün bir saati vardı
Durmadı.



Yaşamak güzel şey doğrusu
üstelik hava da güzelse
hele gücün kuvvetin yerindeyse
elin ekmek tutmuşsa bir de
hele tertemizse gönlün
hele kar gibiyse alnın
yani kendinden korkmuyorsan
kimseden korkmuyorsan dünyada
iyi günler bekliyorsan hele
iyi günlere inanıyorsan
üstelik hava da güzelse
Yaşamak güzel şey, 
Çok güzel şey doğrusu! 
22.04.2002



Tanıdığım bir ağaç var
Etlik bağlarına yakın
Saadetin adini bile duymamış
Allah’ın isine bakin
Geceyi gündüzü biliyor
Dört mevsimi, rüzgarı, kari
Ay ışığına bayılıyor
Ama kötülemiyor karanlığı
Ona bir kitap vereceğim
Rahatını kaçırmak için
Bir öğrene görsün askı
Ağacı o vakit seyredin.



O gün gelsin neşemiz tazelensin de gör
Dünyayı hele sen bir barış olsun da gör
Seyreyle gulu bülbülü
Çifter aylar gökyüzünde
Her gece ayin on dördü
Kuşlar geçecek damların üstünden
Kuşlar konacak dallara
Kanat seslerini duyup uyanırlarsa
Gene kuşlarla uyusun çocuklar
Olanı biteni anlatma
Hiç görmediğim şey bu
Kurdun gözü yılmış sürüden
Elmanın yarısı soğuk yarısı sıcak
Gülü bitkilere dolanmış salkım
Güneşten yağmur boşanacak
Yetsin demir cağının beyliği
Yeni bir gün başlıyor demek
Yeryüzünde korkusuz yasamak
İki milyar kişiye bir dünya
İki milyar kişiye iki milyar ekmek
Yazık olur bu duş yari kalırsa
Barış günü insan hakki yenirse
Köroğlu'nun sözü dinlenmelidir
Sivas ilinin Banaz köyünden
Pir Sultan Abdal dirilmelidir
Ah günüm yetse görmeye seni
Seni övmeye gücüm yetse
Barış cağı altın cağ
Son ozanı ben olayım bu özlemin
Bu özlem bitse
O gün gelsin neşemiz tazelensin de gör
Dünyayı hele sen bir barış olsun da gör
Seyreyle deli ozanı
Bastan basa sevda bastan basa tutku
Dili baldan tatlı



Hava ne kadar güzel öğretmenim
Yollar, ağaçlar, kuşlar ne kadar güzel
Yeryüzü pırıl pırıl öğretmenim.
Gizlisi saklısı kalmamış dünyanın
Nesi var nesi yoksa dökmüş ortaya
Bütün bitkiler, bütün hayvanlar, bütün taşlar
Sürüngenler, konglomeralar, serhaslar
Hepsi hepsi ortada öğretmenim.
Ne olur biz de gidelim
Burda kalsın iğneli karafatmalar
Burda kalsın kitaplar
Kollarından bacaklarından gerilmiş kurbağalar
Burda kalsın hepsi
Bomboş kalsın evler okullar
Hapishaneler, hastahaneler...



Bayılırım şu düzenli dünyaya
Kışı, yazı, baharı, güzü, gecesi gündüzü sırayla
Ağaçların kökü içerde
Dalların başı yukarda
İnsanların aklı başında
Beş parmak yerli yerinde
Baş, işaret, orta, yüzük ve serçe
Diyelimki kalksada serçe, orta parmağa doğru yürüse
Ne haddine
Yahut akasyanın biri başını toprağa daldırdığı gibi bir gezintiye çıksa
Merhaba kestane merhaba çam
Esselamunaleyküm ve aleykümselam
Kimsin nesin nerelisin derken
Laf açılırmı bizim akasyanın kökünden
Bir uğultudur başlar rüzgarda
Kökü dışarda, Kökü dışarda
Bayılırım şu düzenli dünyaya
Kışı, yazı, baharı.güzü.gecesi, gündüzü sırayla
Ağaçların kökü içerde
Dalların başı yukarda
İnsanların aklı başında
Altta ölüler
Üstte diriler
Gel keyfim gel



Ben çok eski bir fotoğrafta duruyorum.
Yüzüm o fotoğrafta bile eski bir fotoğrafa benziyor.
Karmakarışık bir mitoloji, sarmaşık bir tempo
tam o anda durmuş fotoğrafa; 
hâlâ duruyor.
Bir büyük yangında donakalan bir an:
Köprüsü yok bir köprü ayağı,
kaderle yerinde duran.
Suyu çekilmiş bir çukur çeşme
bir vakit sebil, ve
bir devrinde gülmüş sonra yıkık eski bir şehir.
Beş kadın bir de yeşile yakın bir sepya:
Biri yanındakine ömrünü veriyor,
Üçüncüde boynunu sola çeken bir keder
Öylece duruyor. dördüncü ha var ha yok bir hayal.
Beşinciye çok eski bir yağmur vuruyor.
Siyah beyaz bir günmüş,
fotoğrafın derininde bir gümüş nehir,
donan andan dışarı, bir tek o, yürüyor.



Unutulmuş ne varsa geçmişte kalan
Günlerce,haftalarca,aylarca,senden uzakta
Bu medar günlerimin her gecesinde
Acılar içinde çırpındım daha  yaşamak için
Tekrar döneceğim o şehre
Silemedim atamadım zihnimden
 Hatıralarım darmadağın toparlayamadım
Paramparça kırık plaklar gibi
Nasıl özledim bir bilsen çocuksu gözlerini
Gitme kal diyen sesini
O günleri yaşamak için
Tekrar döneceğim o şehre
Bir kalbim vardı,yarısı sende kaldı
Yarım kalple yaşanmıyormuş anladım
İçtim hasretini yudum,yudum her gece
Bütün benliğimle sızladı kalbim
Olmadı sevgili dayanamadım hasretine
Sana dönmek sana kavuşmak için
Ogünleri yaşamak için
Tekrar döneceğim o şehre.



Denize yakın oturuyorum, evden
Geldim, birkaç dergi kitap
Aldım yanıma, kuşları çağırdım
Yorulup konmuşlar tele
Kötü alışkanlıklarım yok, sessiz
Sedasız okuyorum denizi, taşı,
Deniz kabuklarını, kamaşıyor gözüm
Güneşin terazisinde, akşam saatlerinde
Felsefedir bana çiçeğin açmazı
Taşın uğultulu sesi, rüzgârın çıkrığı
İnsan her zaman yalnız kalmaz
Bütün tabiat dolar içeri



Çocukluğunu düşünüyorum Emilia
Deniz boyundaki ıssız yolu sabahleyin
Hani saçların, atkın uçuşurdu rüzgarda
Kokusunu duyuyorum bembeyaz gömleğinin
Seni kucağıma alıyorum Emilia
Ben büyüttüm seni, ben yetiştirdim
Bugüne bu sevdaya
Toprağım ekmeğim kitabım şiirim
Sen ne varsa iyiden doğrudan yana
Gözümün nuru, başımın tacı, efendim



Ada vapuru yandan çarklı
Bayraklar donanmış cafcaflı
Simitçi kahveci gazozcu
Şinanay da şinanay
Müslümanı yahudisi urumu
İsporcusu ihtiyarı veremi
Kiminin saçı uçar, kiminin eteği
Şinanay da şinanay
Estirir de Ada yeli estirir
Seni sevindirir beni küstürür
Lüküs kamarada kimler oturur
Şinanay da şinanay



Zaman mı geçti, yok ben mi esriktim,
Zakkuma bağlardım güneşi,
Gecenin ağır ununu elerdim,
Ay beniisrail zeytini.
Anlıksal birliğin simgeleriydi
Gülkurusu, altın ve tirşe.
Sirinksin yediveren sesi,
Aselbent, buhur kokuları içinde.
Ölmüşüm orda bir aralık,
Unutuverdim konuştuğum dili,
Ama ağacın kendisiydi,
Kavramı değildi görünen artık.



Bir çift güvercin havalansa
Yanık yanık koksa karanfil
Degil bu anılacak şey degil
Apansız geliyor aklıma.
Neredeyse gün doğacaktı
Herkes gibi kalkacaktınız
Belki daha uykunuz vardı
Geceniz geliyor aklıma.
Sevdiğim çiçek adları gibi
Sevdiğim sokak adları gibi
Bütün sevdiklerimin adları gibi
Adınız geliyor aklıma.
Rahat döşeklerin utanması bundan
Öpüşürken o dalgınlık bundan
Tel örgünün deliğinden buluşan
Parmaklarınız geliyor aklıma.
Nice arkadaşlar gördüm
Kahramanlıklar okudum tarihte
Çağımıza yakışan vakur sade
Davranışınız geliyor aklıma.
Bir çift güvercin havalansın
Yanık yanık koksa karanfil
Değil unutulacak şey değil
Çaresiz geliyor aklıma.



Mehmet
Hazineler içindesin
Bu toprağın altında ne var ne yok
Kömür bakır altın demir
Hepsi senin, hepsi senindir
Çıkar çıkarabildiğin kadar
Ne çıkarırsan
Hepsi benimdir.



Ölürken çocuklarımı unuttum
Küçük deniz kirpikleriyle sabah
Denedim bütün sabahları.
Sana sürgünümün şarabını bıraktım al
Mumlarını güzelliğin ve hiçliğin
Bir de kaygumun soluk ellerini.
Denedim bütün ölümleri
Ama görmedim büyülü ağaç
Ezilmiş sevdaların giysileri.
Sana ayrılığın yayını bıraktım al
Bir de adını bilmediğim gökyüzünü
Lamalar gibi koşar bozkırda.
Oysa ölümsüzlük şuracıkta,kar
Güneşi gibi doldurmuş odayı,basit,
Anlamsız ve tek başına.
Ayaklarım hayvan,üstüm başım bitki
Denedim bütün vakitleri al
Başka türlü geçmeyen bir vakitti.
              M.C.Anday



Tam üç ay hasta yattım, 
      kendimi bilmeden
      ve şehrin sokaklarını, 
      tavlada dübeş kapısını unuttum.
      sevdiğim kızın yüzünü.
      şimdi ne güzel, yeni baştan
      yürümeye ve sevmeye başlamak!



Yonca Pazar günü toplanır, insan pazartesi
Peygamber çiçeği bilmeden ölür
Omaholar çiçek koparmaz gece
Çünkü bolluğu ölüler getirir bize
Suda boğulmuş martı ölümsüzdür
Ve yaşlandım, buzlu camın havailiği gibi
Savaşan yalnızlığın gökyüzü kış
Sabah yumuşak karla yükseldikçe
Artık ölüm tümden yeşermezmişcesine
Belleğin eşiği yunmuş yıkanmış
Deniz sen her zaman kusursuz düşündürdün 
Çok eskidenmiş gibi ölüyorum
Tanımadığım otlarla içiçe
Çünkü bolluğu ölüler getirir bize
Ama bir şey daha var, biliyorum
                                                      (güneşte)



Köle sahipleri ekmek kaygusu çekmedikleri
için felsefe yapıyorlardı, çünkü 
Ekmeklerini köleler veriyordu onlara; 
Köleler ekmek kaygusu çekmedikleri için 
Felsefe yapmıyorlardı, çünkü ekmeklerini
Köle sahipleri veriyordu onlara. 
Ve yıkıldı gitti Likya. 
Köleler felsefe kaygusu çekmedikleri 
İçin ekmek yapıyorlardı, çünkü 
Felsefelerini köle sahipleri veriyordu onlara; 
Felsefe sahipleri köle kaygusu çekmedikleri 
İçin ekmek yapmıyorlardı, çünkü kölelerini 
Felsefe veriyordu onlara. 
Ve yıkıldı gitti Likya. 
Felsefenin ekmeği yoktu, ekmeğin 
Felsefesi. Ve sahipsiz felsefenin 
Ekmeğini, sahipsiz ekmeğin felsefesi yedi. 
Ekmeğin sahipsiz felsefesini 
Felsefenin sahipsiz ekmeği. 
Ve yıkıldı gitti Likya. 
Hala yeşil bir defne ormanı altında.



sela verilirken kalktık kahveden ,
cumaydı,yılın en beklemiş günü,
yemeni gibi üstünde tabutun,
gölge veren ağaçsız bir gökyüzü.
kızın babası yanımızda,boyu nuzun,
zayıf,ağzında mırıltılar,
on köylü,iki subay bir tezkereci er,
sıralandık ahşap mescidin avlusunda,
namaz kılmadı adam,ağlamıyordu da,
alnı bir uzun sabrın kabaran gelgiti,
sürgün duvarı bekleyişin,
dünyaya çok yakın bir gece gibi,
aldık cenazeyi sarsmadan,iğreti
ve hafif,gözlerimiz yerde,
kayıp bir tayın izini süreriz sanki,
kapılarda başları çatkılı kadınlar,
sallanıyorlardı sisli giysilerinde,
yüklüğe saklanmış çevreler gibi soluk,
bölünmüş gibi yılın en katı ekmeği,
imece sofrasında hıçkırığın,
kim bilir kaç ölümden kalma saçı gibi,
susmuştu çekirgelerin kabuğu,
toprak kumruları güneşin,
ve köpeklerin yediği kemiksiz sabah,
susmuştu göğün sarnıcı,boş,
cemaat yürüyordu kablumbağa gibi,
mezalığa doğru yüzyılda,
sarı sabırların yanından,acelesiz,
ayrık otu yolmaya gidiyor sanırsın,
davul vurmaya,ay tutulmuş,
tarladaki yarılmış toprağı görmeye,
susuzluğun kirli rengini,ayıbını,
dağa taşa vurmuş açlığı,
dayanan dayanır,yağsız bulgular ve ahlat,
gençleri alır ölüm ilk ağızda,
sabah yıldızının uğrağı,
böğürtlensiz mezarlığa vardığımızda,
bir melek lale sümbül dikiyordu,
lalelerden birini aldı adam,
girdi kızının mezarına,
sarıldı,öptü,bıraktı laleyi sonra,
kefenin üstüne,uykusuz.
yedi çocuğu gömülüymüş,söylediler,
bizi aç bırakan bu toprak
açlıktan ölenlerle beslenir dediler,
dönüşün bir kişi omuzladı tabutu,
toz toprak içinde vardık kahveye,
yaşlı adam doğru çeşmeye gitti,
elini yüzünü yıkadı konuşarak
kendi kendine duasız,bir tanrı gibi.



Bir yanımca sen, bir yanımca
Horatius’un sevdiği akasyalar,
Taş bir kabartmadan alınma
Ayrıntı gibiyiz, eski ustalar
Yanyana koymuş başımızı,
Bedenimizi göstermiş karşıdan.
Balıklı bahçeler, ay kovanları....
Çekiçle kazınmış yer-zaman.
Ve kimi gün düşünürüm de
Zamandan düşle arınmış bu taşı
Götüremez kederin arabası.
Avutur beni bu düşünce.



Bu gürül gürül otların yanıbaşında
Ağacın gölgesine değdi değecek
Tam şeftalinin kokusu başlarken
Öpüşmeye kıl kadar bitişik
Akarsuyun burnunun dibinde
Bu zulüm,bu haksızlık,bu işkence



Haydi burda öl dediler bana
Ölmek istemiyorum demedim
Demedim ama
Şimdi bilmek istiyorum
Toprak gene bizim zamanımızdaki gibi mi sürülecek?
Tezgah başında çalışırken
Gene denizde,güneşte mi kalacak adamın aklı?
Biz nasıl olsa öldük.
Artık ne çiçek koklamak.
Ne de ötekine berikine içerleyip
Rakıya sarılmak var bizim için?
Hiç hiçbir şey kalmadı.
Bari bizden sonra ne olacağını bilsek...
     MC Anday



Dün iki katliydi, 
Bugün üç katli
Derken
Dört katli, bes katli, alti katli
Yükseliyor efendim yükseliyor, 
Memleket yükseliyor



Benim de öyle akşamlarım vardır.
Kapıdan girince anama sarıldığım, 
Çocuklara karamela ve çekirdek getirdiğim, 
Meyhaneye uğramadan çakır keyif, 
Düşmanım yok, 
Gündeliğim cebimde, 
Küfretmeden
Öyle tasasız döndüğüm akşamlar..
Benim de öyle akşamlarım vardır.
Her gece böyle değilim.



Dünyada geçirdim çocukluğumu
İnsanlardan eşya yaparlar
Kırmızı bir orman iki boyutlu
Kendi başına yağardı kar.
Gör ki, öldüğümde bilmedim,
Elimde bunca sözcük kaldı,
Nerde geçecek benim erginliğim
Bu dünya bir daha olmalı.
Bir dünya daha olmalı, burada
Bir yerde, o kadar yakın ki,
Seslensem duyulacak belki,
Belki başladım onu yaşamaya.



Eskisi gibi yaşıyorum
Gezerek, düşünerek..
Yalnız biletsiz biniyorum vapura, trene
Pazarlıksız alış-veriş ediyorum.
Geceleri evimdeyim, rahatım yerinde
(Bir de sıkılınca pencereyi açabilsem)
Ah... başımı kaşımak, çiçek koparmak
El sıkmak istiyorum arada bir..



Bir sonsuz rüyaya açılmış gözler
Yummayın, yummayın kirpiklerini! 
Kim ondan daha çok hayatı özler.
Çağırıyor çağırıyor sevdiklerini.
Gelmiyor, gelmiyor o yüzler niçin? 
Kaybolmuş koynunda onlar da hiçin
Bilmiyor boyunun ölçüsü için
Başının ucuna geldiklerini.
Bilmem ki adını onun kim saklar? 
Şimdiden unutmuş onu kucaklar.
Besbelli üşütür soğuk topraklar
Soymayın, soymayın giydiklerini.



Ellerimle soydum seni
Taç yapraklarını açması gibi
Nar gibi diş dişti tazeliğin.
Ah şakıyan ormanı solukların,
Öpüşün, bakışın yüreği,
Soran diri sessizliğinde.
Bağladım seni dişlerimle
Doymak bilmez ipek böceği gibi,
Ay gibi yarıktı kırmızılığın.
İki dilim lâle döşekte.



Ben güzel günlerin şairiyim
Saadetten alıyorum ilhamımı
Kızlara çeyizlerinden bahsediyorum
Mahpuslara affı umumiden...
Çocuklara müjdeler veriyorum
Babası cephede kalan çocuklara...
Fakat güç oluyor bu işler
Güç oluyor yalan söylemek...



Çünkü saatler dardır, her şeyi almaz 
Güneşte çözülür ve kayarlar bir yana. 
Mısırlar güçlükle büyürken yağmursuzluk 
Kaygılandırır dilsiz bahçıvanı. 
Sessiz kuşlar, bir keçi, ağır iğde ağaçları. 
Bir araba geçti incelmiş yoldan 
El salladı biri, belki tanıdık, 
Belki değil, süreksizliğin eşanlamı. 
Ve denizin yorgun çağındaydı çocuklar 
Çığlıkları titretir balkondaki sarmaşığı, 
Çünkü dardır saatler, sığmaz biraraya 
Dalgınlık, deniz ve sardunya. 
Rüzgâr alıp götürdü balıkçı teknelerini 
Uzaktaki kılıçlara, ki bilemeyiz 
Hangi derinlikte dölleyerek denizi 
Gidiyorlar öyle ağırbaşlı, doğuya. 
Ve ocaktan çorbanın kokusu geldi demin 
Burun deliğine kedinin ve köpeğin. 
Rafta kitaplar, mavi bir şişe ve gül 
Donmuş kalmışlar tek başlarına. 
Duvarda bir resim, resimde kalabalık 
Köy alanı, çocuklar, çember ve zaman. 
Breughel nasıl da toplamış bunca 
Ortaklığı ve uyumu biraraya, 
Çünkü saatler dardır, sığdırılmaz. 
Güneşte her şey çözülür gider bir yana.



Okşanış dünyasında kedilerin vücûdu,
	çözülüvermiş düğümünden tembelliğin; 
	ben hiç kedi sevmedim, okşamadım hiç,
	onların fosfor artığı gözleri düşlerimde beni buldu.
	Kedilerin kuyruğudur dalgınlığım
	sürtünür gelene geçene; 
	çözülüşü rahatlık veren bir yumak ve sonra yine
	düğümlenişleri sımsıkı iki ucunda şehvetin.
	Tırnakları sipsivri, hani düşman? 
	bir süs gibi taşırlar, yaşamak oyun onlar için; 
	her zaman aramızda, ne gurur ne kin,
	bir gün siliverirler gölge-varlıklarmı biz duymadan.



“Çok eskiden yaşadım bu anı ben”
Dersiniz şaşkınlık içinde.
İlk girdiğiniz bir ev,  bir merdiven,
Birden güneş vuran pencere.
Ve tam sırasında tiren düdüğü....
İşte böyle gelmişti siz dünyada
Değilken bir gün öğle üstü
Bu renklerle bu sesler bir araya.
Yaşamak anımsamak mıdır yoksa?
Sanmam, biz de bir sestik belki
Birileri için yıllar önceki
Şaşırtıcı bir karşılaşmada.



Lirism her şeyden önce lirism
Maddeden tarihten İsa’da önce
Soldan önce, sağdan önce
Aç karnına bolca lirism
Lirism kaş göz
Lirism sağduyu
Kimi yerde istakoz
Kimi yerde fasulyenin suyu
Ne ilahi şeydir o lirism
Kimine cepken cepken cepken
Kimine kimine kimine yelek
Ah ben lirismi pek severim
Mesela şu çorbanın
Tuzu biberi iyi
Yağı ala çok ala
Peki hani lirismi
Lirism Sulukule
Lirism Büyükada
Lirism sudan ucuz
Lirism aslan ağzında
  MC Anday



Yirminci yüzyılı yaşadım
Ertelenmiş bir yüzyıldı bu
Yıkık bir sur yazgımızın uydusu
Bekletir ömrü yürüyen ayla birlikte
Bırakmaz günün adını koyalım.
Yanıtsız bir yaşamdı erdemimiz
Herkes içindi ve kimse içindi
Okunmamış bir yazı, umudu doyuran,
Duaları düşünmek neye yarar
Kurgular tutuşturdu bacalardan.
Yirminci yüzyılı taşıdım
Tedirginliğimizin zorbalığıdır sanrılar
Ve tohumun beklenmedik gürültüsüyle
Çıplak su gibi yinelenir zaman 
Gökyüzünde usumuzun dirliği
Aklın başarısızlığa uğradığı içtenlik
Bir şive gibidir insan, ey öldürülmüş insan 
Bilinmeyen bir hayvana özgü bir ses gibi
Sabırsız testi, hep dolar gibi olan
Her şeyin sese dönüşeceği bilinemez ki! 
Yiminci yüzyılı yaşadım
Parlak suyunda boğulmuş sahipsiz
İnsan yeryüzünde durur, bulutlar
Bulutlar düşümüzde doludizgin
Soylu bir çılgınlıktı gündemimiz.
Ellerinde oyuk gözlü idoller
Yüreğimin yalanını besler üç güzel
Bir dağın tepesinde buldum üç güzeli
Ama ses yok, sessizlik yok, önce erte yok.
Yirminci yüzyılı taşıdım 
Golgota' ya dirilemem ki,
Taşlar arasında yabanıl erinç 
Ölümü diriltiyorduk hep
Yaşam tabular arasında bir esinti.
Mevsimler kurgularla oyaladı bizi
Tarlaya bırakılmış bir at gibi
Bağlı, yalnız ve özgür,
Umudumuz sabrın tutamadığı ırmak 
Umutsuzluğumuz insan kalmak içindi.
Yirminci yüzyılı yaşadım
Dingin karştlıkların adını bulmalı
Sel gibi kuruyor yaşlılık, gençlik
Sanki melekleri gördük uzun saçları
Tanrının unutkan kuzgunu idik.
Nasıl unuturum ey doğa
Bana bir diyeceğin vardı, kalakaldım,
Vaktim yetmedi, ölüm kalım,
Bütün yüzyılları yaşadım
Vaktim yetmedi anlamaya.
Yirminci yüzyılı taşıdım
Atalardan kalma huysuzluk
Kuşku, yeryüzü deliliği,
Kıralımız doğuştan yarım
Ama tanrımız Ara Ara idi.
Yaşayamadım yirminci yüzyılı
Kim yaşadı ki kendi yüzyılını 
Akarsuyun dilinden sezenimiz yok
Orpheus' tan sonra ben geldim
Giz dönüp baktığımız yerde kaldı.
Görüp de bilenimiz yok.
Ah acımasızdır uykusuz soru
Delice zeytin yerdi atamız Homeros
Biz yemezdik, aşılı zeytindi bizimki
Suskun arpa, uyur uyanık harlı toprak
Ama yüzyılımız hamdı, delice idi.
Yirminci yüzyılı yaşadık
O çağa bu çağa gömüldük
Bir şey var, susar, bakar durur
Ölümün soluduğu denizle varolan
Gökyüzünden başka çağ yoktur.
Oysa ne cok gecmis var, ne cok zaman
Ne cok gelecek, ne az zaman
Benzerlikle karşılaştık, susalım,
Kapalı bir avuçtur sözcük
Neden açıp da sormak ister insan? 
Sorup da dönenimiz yok.
Hiçbir yüzyılı yaşamadım
Tüy kuşun ruhudur, ses teni
Hep anlar gibi oldum duvara vuran güneşi
Nesne ve bilinç birdir, çağ atlattı beni
Bir hoş bilmece içinde yaşadım.
dingin ol ruhum, belki uzaklarda
Bir yerde nicedir ilk dizeleri
Yaratılıyor acıklı destanımızın 
Çağlar sonra hayranlıkla okunmak için
Belki benzer umursamazlığımız kahramanlığa.
Kalk dostum ormana gidelim
Geyik sesleri içine çökelim
Yeniden doğuş, kıvanç, uyum
Kurgular bir yana, biz bir yana
İlk kez düşünmeden görelim
Martılar gibi yağmurun altında



1
Dün gece yağmur yağdı kente,
Sonra sabah, güneşte ayıklanmış,
Bir kahvede düşünüyorum,
Sen geleceksin ya, dalgınlık
Kopuverdi bir daldan, sallanarak
Geçen bayrak açmış bir bulut,
Sonra ikindi ve akşam, bakarsın,
Uyurken bir daha o yağmur.
2
Fal çıktı. Köpükler içinde kaldı deniz,
Tepeleme çiçek dolu bir sandal.
Eylülün eskil çadırına giriyoruz,
İşte, büyücü martının bozgun çağrısı,
Uyurgezer yosunları delirten poyraz,
Odalara sığınan ürkü yaprakları,
İşte, çırpınan bir kavağın
Yanlızlık sanrısı dolaşıyor bahçede.
3
Melez yapraklar, sararması yasaklanmış,
Bitimsiz bir zamanın cansıkıntısında,
Hatmi alı ışıklarla karıştırılan
Huysuz kuşların dağıttığı rüzgar.
Başka bir yüzyılın rengi bu,
İlkel bir oymağın kurban sunağı,
Bunamış bir papağan gibi dilsiz,
Eski günler düşünde bir gökyüzü.
4
Karanlığın kuştüyleri doluştu
Eşzaman balkona. Hüzün çekilmez.
Tanıdığım bütün mumları yakın,
Ölülerin bilinciyle arınmış.
Ve geleceği onaramıyorum,
O bizim sayvan çocukluğumuzdu,
Yaşanır yalnız bu aylak güzlerde
Gelecekten geçmişe doğru.
5
Yaz sonu durdurur sokakta,
Tenha bir duvardan sarkıp, nereye böyle,
Düşünsene, orda kimse yok, yalnız akşam,
Telaşla düşer öne, hadi gitme,
Bak işte boşalmış perde, yağmur bu,
Rüzgar çıktı,düşünsene, fırtına, dolu,
Lambalar yanacak nerdeyse, saat
O saat değil, düşünsene.
6
Önce küçük rüzgarlar uyanırdı
Dört perili kestanelikte,
Güneşin ipeğini çözerdi bir tavus,
Ama gerçekdışıydı sabah,
Doğallığını yitirmiş bir ölüm gibi,
Umarsız karşıla ikisini de.
Ey perdenin önünde oynanan Dörtleme,
Sen zaman değilsin, döne dur! 
7
Küçük bir inanç yeter bana,
Ve güze inanabilirdim,
Ama biter mevsim,öteki başlar,
Saf değil doğa, oyalandım
Ama kanmadım, bana ne isli yağmurdan,
Çinko sesinden, hem güvenemem ağaca,
Düşünemem oluklardan akıp gideni,
De ki, benim zamanım başka.
8
Günler kısaldı, mevsimlerde,
Ve yıl, bir öğrencinin okul defterinde,
Dört sayfa resim, öyle yarım yamalak ki,
Doğa gibi, bir bakıyorsun kar yağıyor,
Elimle bir anda dönüyorum ilkyaza,
Bahçe yenilensin dursun kendini,
Telepinu değilim, ölüp dirilemem,
Okul defterinde bırakın beni.



Kara yakındı önce, hem çok yakın, 
Elimi uzatsam tutardı. 
Yıldızsız teknemdi inip çıkan gece, 
Kurumuş gece, kum, kömür, arduvaz... 
Kara yakındı önce, hem çok yakın, 
Denizleyin inip çıkan önümde 
Bir tanrının atardamarı. 
Açtım, yorgundum ama uykum yoktu. 
Günlerce yekesiz yelkensiz 
Ne de çok kuş takılmıştı ardımıza, 
Ne çok harman gördüm köpükten beyaz... 
Açtım, yorgundum ama uykum yoktu. 
Güneşler hala sağımda solumda, 
Sürer gibiydi açık deniz. 
Deniz en ince hayvanı belleğin 
Nerden  kalktım, o rıhtım, o çan... 
Bilmiyorum o gök kıyı nereye gitti! 
Bir masal şebboyu çarmıhtaki yaz. 
Deniz en ince hayvanı belleğin 
bir kuşluk vakti tanrının sevdiği 
Görünür zaman yaratan. 
Canlı mıydım? O uğursuz kıyıda 
Öldüğüm gün de bilemedim. 
Hep o sallantı, o devinim, o avcıl 
Bayrak, bir aş tenceresi, bir az 
Küfür, karı kız öyküleri, sonra 
Dipteki ölülerin fısıl fısıl 
Konuşmalarını dinledim. 
Doğdum mu? Nasıl? Belki bir tezlik 
Yeli kımıldadı, kan gibi. 
Ağaç ve kızak, demir, yağ, halat, katran, 
Boya kutuları, sünger, tel ve gaz... 
Derken gün kokulu yüreğimdi ilk 
Yapının boş gömütünde dikili 
Sabırsız kaburgama çarpan. 
Ruh, şarabı gördü üzümden önce 
Süt, kan olmak için devinir 
Tohum bildi herkesten önce ekmeği 
Gün, denizi salıvermeden batmaz. 
Ruh, şarabı gördü üzümden önce 
Ağaç ne diye kalktı çiçeklendi, 
Denize inmesi nedendir? 
Ah yalnızlığın gömük kapıları, 
Aysız ayışığı gibiydim, 
Geceleyin gece, gündüzleyin gün 
Gibi suyun altınavuran yalaz. 
Ah yalnızlığın gömük kapıları 
Bir yağmuru dinlercesine bütün 
Anları iç içe bilirim. 
Bir tekne her zaman düşüncelidir. 
Bizimle demirledi gece. 
Karaya çıktı tayfalarım uykulu. 
Pruvamda çok acayip bir yıldız 
Konmak istercesine gider gelir, 
Suları budanmış bir yolculuğu 
Sürdürmek isterdi kendince. 
Kara yakındı önce, ödağacı 
Kokusu sarmıştı geceyi. 
Ve bir kuş bağırdı çağırdı tepemde, 
Fosforlu sesi kabarık ve ıssız. 
Lale rengindeydi şimşeğin dalı, 
Ve güneydoğunun yangını pembe 
Nakışlı bir çanak gibiydi. 
Unutmak istemiyorum bunları, 
Göğün damarlarını gördüm, 
Fırtına kırının yaban keçisini, 
Koşar küpeşteme saçsız sakalsız... 
Ağaç gibi yırtılan karanlığı, 
Koca kulaklı lodosu, o fili, 
Ah yay biçimdeydi ölüm. 
Yalnızlıktır denizin tek yasası, 
Aşkın altın yasasıdır o. 
Bir gün kum uaynır, ay gıcırdarsa 
Çalınırsa bir gün gömük kapımız 
Kalamazsın sabaha inen suda, 
Kalk kürek, yola düşmenin sırası 
Aşkın altın yasasıdır o. 
Kükürt rengindeki ağzı gecenin 
Üfürdü huysuz karanlıkta 
Sintineme düşçül bir ateşböceği 
Kömürdüm, tahtaydım, kurumuş anız, 
O böcek oldu yangımı teknemin, 
anladım kuşun, yıldızın gizini, 
Başladım usuldan yanmaya. 
Söndüremezdi kimse bu ateşi, 
Kıyıdan kesilmiş sularda, 
Kara hem yakındı şimdi, hem çok uzak 
Bir yanyanaydım onunla, bir yalnız. 
Devirdim bütün yüklediklerimi 
Ve demiri uykuda bırakarak 
Bindirdim eskil kayalara. 
Parçalanıyordum kimse bilmeden, 
Ateştim cevizin içinde, 
Ve bir gece içinde bilmeden öldüm. 
Ey gece, nereden yol bulacağız, 
ey yaralı göğsüme düşen yelken, 
Ya sen kürek, solmuş rüzgar gülüm, 
Ya sen ne diyeceksin, söyle! 
Deniz durdu, mumyası yıldızların 
Erir gün görmüş kayalıkta, 
Ve yürüdü sabah, denizin ineği. 
Ölünce ne yapsak sabah oluruz... 
Ah kara yakındı ve darmadağın 
Kuşları durmuş zaman kadar eski, 
Taşları hüzün olan kara. 
Kopmuş uykunun iskeletiyim ben, 
Artık yelin göğsü olamam. 
Gördün mü ölümün gözündeki mor rengi, 
Söyle, ölüp dirilen Tanrı, Temmuz, 
Ay yapraklarının indiği bu dam, 
Eski düşleri taşır mı yeniden, 
Koca karınlı kuşlar gibi. 
Bir yanda parçalanmış teknem durur, 
Sert tütünüyle gün bir yanda. 
Kara yakındı önce, hem çok yakındı, 
Elimi uzatsam tutardı ama 
Yalnızlıktır denizin tek yasası, 
Bütün ölüler unutulur, 
Yaşayanlar kalır tek başlarına. 
Akşamleyin kaptan, birkaç gemici 
Gelip dizildiler kıyıya. 
Tutunacak bir tekne arar gibiydi 
Ayağı kayan meltem ve cigara 
İçerek konuştular gizli gizli, 
Bense dalgın bakıyordum, boşuna 
Koparılmış süsendim sanki. 
Çalıştılar bir hafta, Ağustosun 
Altısında bütün iş bitti. 
Kesik baş çapa, iplerim, küreklerim 
Kumsalda şaşkın bir yığındır şimdi. 
Tüter el ayak, tüter ıslak odun, 
Denizin uzaklardan getirdiği 
Yabancı, anlamsız bir şeyim. 

                                 Melih Cevdet Anday



1. 
Kara gemi Okeanos ırmağının
Akıntısından kurtulup tanrısal 
Denizde Ayaye adasına varınca 
Onu kumsala çektik ve uykuya 
Dalarak tanrısal şafağı bekledik. 
Sabah sisi içinde doğan 
Gül parmaklı şafak 
Elpenor' un yüzüstü yatan ölüsünü 
Bulmuştu ilk önce kıyıda. 
Martı  leşleri ve deniz kabukları arasına 
Törenle gömdük onu kederli 
Gönülle ve yanık yüzlü şaraptan 
İçerek dinledik Kirke'yi. 
2. 
Tanrıçaların en tanrısalı 
Güzel belikli Kirke eyitti: 
'Sen Odysseus iki ölümlüsün 
Hades'i gördün daha yaşarken 
Güneş doğmayan neşesiz ülkeyi 
Günlerce karanlıkta kaldın 
Çünkü İthaca yaşatıyordu seni 
Tanrısal denizde ordan oraya 
Bin yıldır aradığın ada... 
Konağının sarsılmaz temeli 
İkarios kızı Penelopeia 
Ve erdemli dölün Telemakhos 
Bütün ülkün ve sevgin olan İthaca.' 
3.
İyi dinle söyleyeceklerimi 
Her şeyi olduğu gibi anlatacağım sana 
Ki yeni uğursuzluklar yüzünden 
Denizler ortasında kalma bir daha. 
Önce Sirenlere rast geleceksiniz 
Koruyun onlardan kendinizi 
Yabansı ezgilerle büyüleneceksin 
Ordan çarçabuk uzaklaşmalı ki 
Büsbütün yok  olmasın İthaca. 
Sirenleri aştıktan sonra kürekçilerin 
İki yol çıkacak karşına birden 
Acaba bunlardan hangisi? 
Artık onu orda sen bileceksin! ' 
4. 
Oysa İthaca'yı hiç görmemiştim 
Penelopeia yoktu, Telemakhos da, 
Ama İthaca kafamda onlardan kurulu idi. 
Tanrıçaların en tanrısalı 
Kirke'nin bile söyleyemediği 
Bu yolu bulup geçeceğim; 
Ama ne denli güç olursa olsun 
Bilerek varmak istiyorum şimdi 
Sirenlerin ezgilerini dinleyeceğim 
Dedim ve büyük bir mum peteğini 
Tunç hançer ucu ile ezdim çabucak 
Tıkadım kürekçilerin kulaklarını bir bir 
Orta direğe bağlattım kendimi. 
5. 
Kürekçilerim hasatsız denizi 
Köpürttüler kürekleriyle, 
Tez yürüyüşlü gemi gün batarken 
Ulaştı Sirenlerin adasına, 
Yüreğim kopacak gibiydi 
Kanatlanıp uçacak gibiydi, ama 
Sirenlerin izi bile yoktu ortada. 
Yalnız bir ezgi, ta derinden 
Ta içerimden gelen bir ezgi 
Başladı yavaş yavaş yükselmeye; 
O yabansı, o büyülü türküleri ben 
Söylüyordum sağır gemicilere 
Yalnız ben duyuyordum Sirenleri. 
Kirke, bilge tanrıça, selam sana! 
Sağ salim geçtim kendimi.



Çık benim şair tabiatım, çık orta yere
Fakir güzelinden söyle
Hasret ateşinden çal
Çal, söyle benim derdimi sevdalı sesinle.
Hep bilinen şarkılar gibi olsun
Hani, dil-i biçâreden
Sun da içsin yâr elinden
Hani bilinen şarkılardan olsun.
Yeni sözler arama nafile
Derdim yeni olsa anlarım
Gel, hazırından söyle bu akşam
Üzme yetişir, üzme firakınla harabım.
Sonunda ah çekeriz derinden
Kim anlayacak sahiden olduğunu
Sen söyle yalnız
Zülfündedir baht-ı siyâhım bestesini
Dede’den.
(1946 -Rahatı Kaçan Ağaç-)



“Babamı gördüm düşümde,” diye anlattı,
“Öylesine ağladım, yalvardım da,
Anlamadı, belki de hiç tanımadı.”
“Elbet oğlum,” dedi öğretmen Kirişna,
“Ruh ölümsüzse eð er,
Ölümlü duyguları anlatır mı? ”



Hepsini gördüm ayrı ayrı,
Kuşların zamanı tunç rengindedir.
Tanrılardır taşın zamanı,
Denizin zamanı ölür dirilir.
Göğü tanıyamadım, yok ki,
Sahpsiz zamanlarla doldurmuşlar.
Ama ordan iner o eski
Ölümsüz sevdaların zamanı kar.
Ve havlamayan dev köpekleriyle
İnsanın zamanı.... Olmayan
Ama hayalet bir yasemin gibi kokan,
Toprağımız eşelendikçe.



1. koşu
Kör bir ozan anlattı bunları,
Atların da ruhu vardı Troya önünde,
Ta Hades'ten duyulurdu kişnemeleri,
Atsız bu bu kişneme ölüleri ürpertir,
Köpeği deliye çevirirdi.
Kimi de Troya önünde nal sesleri gezinirdi,
Gömülmemiş bir atın erinçsiz ruhundan.
O gün Akhalar başka biri için yarışsalardı
İlk ödülü Akhileus götürürdü barakasına.
Çünkü ölümsüz atları vardı,
Onları Poseidon vermişti babası Peleus'a,
Peleus da oğluna armağan etmişti.
Şimdi atlar  yas tutuyorlar Patroklos'a,
Yürekleri burkuk, toprağa değiyor yeleleri.
Diomedes Tros atlarını koştu arabasına
O atları savaşta Aineas' tan almıştı.
Bir tanrı kurtarmıştı Aineas'ı.
Sarı Menelaos kalktı sonra, Atreusoğlu,
Tanrısal yiğit koştu arabasına iki at,
Agamemnon'un kısrağı Aithe'yi, kendi atı  Podargos'u.
Antilokhos koşum taktı  Pyloslu atlarına.
Sonra Köroğlu kalktı, koştu Kır At'ı.
Her yanında çifte kanat
                              Bilmez yakını ırağı.
Kendini beğenmiş Tahta At'ı çıkardılar sonra,
Yayıldı ortalığa yanık sedre kokusu.
Huylandı öbür atlar bu büyülü kokudan.
Sonra göründü Muhammed'in damadı Ali'ye
Benzer iyi huylu Düldül, edep yeri kapalı,
Dolandı çok tanrılı atlar arasında ağır ağır,
Gözleri iyi görmüyordu.
Başını yana eğen İskender'in Bukephalus'u
Geldi sonra, Hint kızları gibi derin bakışlı
Güneyden yana bakayordu ikide bir,
Sezmiş gibi Granikos suyunun yakınlığını.
Elcid'in Babeica'sı, derken Rocinante çıktı
Ağlayarak.
                            Anlatma bana atları! 
Bilirim, ana rahminden gelir, gece, karanlık
Bir ahırda lamba tutar biri, ışık titrer
Samanların üztünde, hayvanın öksürüğü ve soluğu...
Başını döndürür bakar, 'Bana benziyor mu? '
'Sekili mi ayakları? '
                            Anlatma bana atları! 
Sabahın yerden kesilmiş tarlaları ve çığlık
Çığlığa suları gibi gök yarığından atlayan
Kanatlı Pegassos! Gençliğim benim, oğlum! 
Delirmiş bir zamandı, yas, ölünün öcü, gövdesiz kuş,
Kırılan yıldız, unutulmuş bir günün yarısı.
Tohumsuz küçük göller ölüm anıtı gibi yükselen,
Ve giysisiz boşluk, yılgın uzay, o bitmeyen
Koşu...Atlar, atlar.Yaşlananı görmedim hiç.
Kimi yelesiyle devirmek ister burçları,
Kiminin eşeler toprağı hala toynakları.
                         Anlatma bana atları! 
Yüreğim kaldırmıyor düşündükçe vurulup
Vurulup yerlerde yattıklarını, anlatma,
Anlatma bana, görmedim Troya savaşını.
II. Ağu
                                     Duydun mu? 
Bursalı oto tamircisi Mehmet'in duyduğunu? 
Katran, balık ve çam tahtası kokulu,
Yatışmamış çayırsı kadın kokulu kentin
Önceden bildi diye yakılacağını,
Ağulu yılan sokmuş Laokoon'u.
Kıvranıp duruyorlarmış çoluk çocuk
Rüzgarlı İlion kıyısında.
Kıyılarda birikir ölümün artıkları,
Düşüncede yitirilen ve bulunan sözcük,
Sonsuzluk, aranan kırık bir yontu gibi
Kıyılarda birikir ün, yücelik ve düşman.
Çünkü deniz daha bitmemiştir, uykusuz
Ve yarı yarıyadır, çöker delikli fıçısında
Tortulanarak eski ölülerden.
             'İzmir fuarından otobüle dönerken
               Gördüm, bir bulut sarmıştı İlion'u.'
Bütün kitapları gaz odalarına atmışlar,
Dresden'de, Köln'de, Münich'de.
Über allen Gipfeln ist Ruh
             'Gökte uçaklarla kuşlar çarpışıyor,
             Kanatlar, tüyler, gagalar yağıyormuş kente.'
                      Duydun mu? 
Hep yabancı kızlar çalışır bizim genelevlerde
Adları La, Li Lu...
                    'Pkei,
Dağa bırakılan çocuk ne oldu? 
Şimdi herkesin ağzında bu konu.
Kurda kuşa yem mi oldu dersin ormanda? 
Parçalarını olsun bulamaz mıyız? 
Parçalardan bir insan çıkmaz mı ortaya? 
Hem ne olur, olmaz mı, gövdesiz olsa? 
Olur, olmaz, olsa? '
III. Düş
                                     'Sabaha karşı, 
Gecenin kırıntılarını bir anda toplayıveren
Güvercin gibi aç bir saatta,
Doğmamış çocuklar kurar düşlerin yayını,
Kadın düşünde gördü çocuğu ve yangını.'
'Demek çocuğu dağa bıraktılar, düş ve yangın
Kaldı. Keşke düşü bıraksalardı.'
'Evet korktuk düşten, gereği buydu,
Elimizde değildi düşü yorumlamamak,
Yorumun gereğini yapmamak da öyle.
Çocuk büyüyünceye dek bekler yangın,
Beklesin gelecek günün kötürüm yazıtı,
Beklesin kuş gagalarının yaraladığı ayna,
Şarap her zaman içilir ve bekletilir,
Çünkü kırmızıdır sıçrayan kanın rengi,
Gidip gelen günün ve uzayan şarkının rengi.
Bölmedik mi günü yediye geceyi beşe? 
Bu uykusuz direncin suyunu mühürlemedik mi? 
Biz  atmadık mı ayı bunca uzağa doğumdan? 
Biz uzatmadık mı uykunun ağır bacasını? 
Beklesin gizemli suda bekleyen kamış,
Ve ayın kuru eteğinden bakan göz kuşu,
Kent kurulmadan taşı kör eden kar bıçak,
Ah beklesin bekleyecek olan alın bekler,
Tut gelgitin ucundan derim tutar ve bekler,
Sürer gider su, toprak, usun arsız otu,
Atlı karınca, örtüler, tapınak ve merdiven,
Sürer ölümsüz mutluluk, iç sıkıntısı,
Bekleriz bize verilmiş olanı yaşayarak.'
                                'Ah çok çekmiş yorumcu! 
Taşıyabilecek miyiz dersin birlikte
Kim bilir kaç yıl sürecek kaygımızı? 
Yarınımızın ne olacağını bilmiyorduk
Gene de bilmiyoruz, ama bir umut bu çocuk,
Umutsuzluğumuzun umudu.
                        Git bul ormanda onu.'
IV. Dönü
Orman, çıplak yerlilerin attığı büyülü
Bir ağdır ve sanki avlanmış, şaşkın
Bir at gibi dağ, kurtarmak ister başını,
Tırmandıkça tırmanır çukur sulara
Göklerin.
                    Aşağıda,
Surlarla deniz arasında, dokuz kez yıkılmış
Surlarla, yedi kez ıssız kalmış deniz arasında,
Düşle yangının iki kanadı arasında,
Hiçliğin tek kurşunu zamanı uzatan
Ve acele söğütleri ölümün dilinden
Konuşturan dayanıklı ırmak horonu ile
Bitişin komşu duvarı Boğaz arasında
Dönüyordu atlar...Yaşlananı görmedim hiç.
Kimi yelesiyle devirmek ister burçları,
Kiminin eşeler toprağı hala toynakları.
Bir yanda armağanlar bekliyordu: Bir kadın,
Kulplu bir üçayak, altı yaşında bir kısrak,
Ateşe değmemiş bir kazan, iki kulplu bir kap.
Bağırmalar, nal sesleri, toz duman...
Über allen Gipfeln ist Ruh
                                    'Peki,
Dağa bırakılan çocuk ne oldu? '
V. Fal
'Şu mavi boncuğu gördün mü? Bir deveci
Tuttu onu geçende. Tuhaf adamdı doğrusu,
Hem fal baktırır, hem dövüşürdü yılmadan
Falına karşı. Anlamam ben. Boğulmuş
Geçerken Fırat'ı. Aç bir köpektir fal,
Kovalarsın, döner gelir, bulur seni.
Şu önümdeki kurşun ne bileyim kimin falı? 
Macbeth'e kral olcağını söyledim,
Ama öldüreceğini söylemedim kralı.
Zamanı uzatmak da elimde değil,
Kısaltnak da. Yat sat tat ksanikam.
Bak, gözümü kırptım, her şey geçti gitti,
Yarın dündür, dünse daha gelmed,.
Şu bakla, tuttuğun çocuk olsun, itiyorum,
İniyor dağdan aşağı...Ne kadar zaman geçti? 
Bilemem. O mu, değil mi bilemem gene.
Bir lamba yak, akşam başkadır ışığı,
Gece yarısı başka, bambaşka sabaha karşı.
Ama lamba aynı lamba.
Santana ksana dbarmas.İnan, inanma.'
VI. Sevi
Orman sen elimi tutunca başlardı,
Yarılırdı bir incir gibi ortasından.
Koşardıkyukarı iki büklüm, soluk soluğa.
Alabalıklarla düşe kalka, çam pürleri
Keserdi hızımız, Elimi Bırakma, Elimi 
Bırakma...
                   Sonra kayardık ta aşağılara.
Ve alçalırdı sessizlik bir ağaç gibi
Kök salardı sende ve bende, arayarak
Toprağın sıraya dizilmiş suyunu.
Ayçiçeğinden göğüslerin döner ışığa,
Yürürdüm göğsünde öğle saatleri gibi,
Yürürdüm bir anıt kemeri gibi iki yanında.
             Sonra gene başlardık koşmağa,
Yukarı, daha yukarı, çukur sularına
Göklerin. Öperdim seni, titrerdin, parçalanmış
Anları birleştiren sevi düş görmez. Ey orman,
Ey avlanmış atın falı, ey yeniden başlamanın
Aç güvercini! Falımız yok bizim.
Yaktık onu göçmen kuşların gözlerindeki
Benek, gagalarındaki tekçil dane gibi
Daha gün doğarken. Falımız yok bizim.



Bu akşam da gönlümüzce bitmediyse gün
Suçun yarısı bizim yarısı günün
Sanki yapının tuğlası bizsek harcı o
Onun da iyi olması lazım
Onun da aklı kalbi namusu
Ya masmavi aydınlık ferah
Ya dikenli huzursuz bir uykusu
Gününü gün etmekten korkması lazım.
Bu akşam da gönlümüzce bitmediyse gün
Demek tümü bizim omuzlarımızda yükün
Gelin buna bir çare bulalım
Bunca olduğumuz gayrı yetmiyor
Yarın daha iyi adam olalım
Yarın daha sağlam daha akıllı
Yarın daha sevdalı daha haklı
Günün bize bağlı olduğunu bilelim.
Rahatı Kaçan Ağaç/Toplu Şiirleri 1…



Giden gelen yok. Bir titreşimdir bu.
Duragan fulyanın üstünde arı
Bir diyapozon gibi titremekte. Kırlangıç
Tarihsizdir. Belleğim sarsılıp duruyor denizde.
Martı bir uçta kanat, bir uçta ses.
Ya sabah, ya öğle. Gemici ve bulut,
Güneş ve yağmur kıl payı bir dengede.
Dolu bir boşluğu doldurup boşaltmak işimiz.
Ölülerle, gecelerle, sümbüllerle.



Karacaoğlan' ın Bir şiiri Üzerine
I
Atımla yola çıkıyoruz seherde
Sabah büyük bir kuş uyanıyor,
Ağırlaşmış ay gibi susuyorum,
Yaşı bilinmeyen yağmur önümde,
Bin yıl ötedeki ufak çiçekler.
Dün gece, dün gece gördüm düşümde
Kömür gözlümden ayrı düşmüştüm
Sevdamın avucunu bastırıyorum gcceye
Yağıyor dağlara kar benim için
Güz ağaçları ile karıştırıyorum sisleri
Beni yola bırakan ırmağa dönüp bakıyorum
Uzaklıkların sınanmış bıçağı
Bir şey demek gelmiyor içimden
Kanımın buğdayını savuruyorum.
Atımla, atımla yola çıktım seherde
Lale sümbüller içinde hüma kuşları ötüyor,
Avcılar yolu tutmuşlar dağlara erken erken,
Dar sokaklardan geçiyorlar,
Sağlarına sollarına gümüşlü hamayıl asmıslar
Al atlarının,
Mücevherli tüfekler asmışlar omuzlarına,
Yeterince şarapları var günbatımı için
İnsan gibi bakan kartalları gördüklerinde.
II
Kısmetse bu akşam Eğrikol' da yatarız,
Yürümeyen geleceği üzüntümün,
Uzaklara kar gibi yağıyor bilmediğim yıllar
Saklanmış sabahın akpak anısı.
bir kuyu görmüştüm orda, ağzı kapalı,
Geçmişin fazlalığını sınadı yureğim,
Güzeller suyundan içip kanarmış.
Dizimde derman kalmamıştı, çöktüm oturdum,
Ağzı kapalı kuyuya baktım, akşamın başkenti
Konuşmaya başlamamış bir buzağı gibi,
Yazmalar gibi alaca bulaca baktım,
Bir söğüt, bir söğüt de baktı benimle,
Kuşların arasında dal konuşuyordu.
Kırılmamış taş gibiydi güni
Karanlık toprağı karıştırıyordu,
Gizlilik soyluluk veren yaşama.
Hiç güzel sevmedik mi yalan dünyada.
Gelinin ibrişimdi saçı, sustum kaldım,
Yatmadı benimle unutmam, ay toprağa değiyordu,
Üstüne dört libas giymişti
Bir kara, bir yeşil, bir al, bir beyaz,
Göğsünde dört nişan gördüm
Bir elma, bir ayva, bir nar, bir kiraz,
Cerenlerin yolundan koştu gitti.
III
Iraktır derler Kefendiz'in yolunu,
Yaşlanmış bir yağmur gibi kararıyorum,
Kısmetse bu gece Kefendiz' de yatarız
Akşam, uyardığım yolların kutsallığı,
Doğunun sütündeki haşhaş, amansız ot.
Al benekli keten giyer kızları,
Kar gibi paylaşırlar çiçeklerin sessizliğinde
Filiz veren söğütlerin yanında türkü söylerler,
Sevdamın şamdanı yanar gözlerinişn ucunda,
Bakışımın iki avucunda yunar kederim.
Al yeşil konakları var, al çuhalı
Yiğitler iner ufacık meşeli yollara,
Uçar beyaz kazlar, gergin kumrular konar
İnci mercandan dallara,
Mevsimidir büyüyen taşın, arada bir öten
Badem ağacının, büyülerle uyutulmuş toprakta.
Ah elin ve gökyüzünün çaresizliği...
Çok çekti gönlüm, gönlüm, ayrılıktan küçük bir kuş,
Uzakların kırağı düşmüş camı,
Sevdaya düşen yorulmaz derler.
Yedi türlü çiçek vardı başında
Dökmüş ince bele tel karmakarış.
Akşamdan soyunup girdim koynuna
Seher yıldızını gördüm, ülkeri gördüm,
Garipçe garipçe öten ibibik uyandırdı beni
Tekir' e gidecektim, ağır yağmurla yanyana,
Suyu dalgalı köprüden geçip.
IV
Gençliğimin karını serpiyorum ocağa,
Atımla Kırım'ı aştıktan sonra
Boynuna bırakırım dizgini düşsün,
aksu'yun köprüsünü geçerim konuşkan bir arı ile,
Yağmur yağarken hendeğe, soyluluk getiren tan,
Şebboyların içinde saçını tarar havai sabah,
Ulu kuşlar semah kurar yukarıda,
Orman ve cırcırla büyümüş çılgınlık.
Güneşin kara dikenleri bölüyor yorgunluğumu,
Akarsuyun tüyleri birikmiş sesini incelten acıma,
Kuş sürüleriyle türkü çağırıyor yaşamın egemen otu.
Kısmetimiz varsa bu akşam Maraş' ta yatarız,
Bir han gördüm üç yüz altmış kapılı,
Kimini açtık, kimini ördük, çekik kaşlı yıldız,
Altın kafeslerde öter bülbülleri düşümdeki zamandan,
Tazıları gökboncukludur, seslenelim diye gök,
Yeşil ördek yayılmıştır çemenin şaşkın seline.
Bir buğday benizli, zülfü dolaşık
Gitme kal dedi, oyaladı beni ateşböceği evinde,
Perdelerin çiçeklerini topluyordu elma ağacı,
Saçındaki gülü koparmıştı bahçe.
Şarabı çam testilerden içtikti, dokunulmamış gün,
Toros' tan göç ediyor gibi,
Sonra batı rüzgarı girdi uykumuza,
Güvercinler girdi, kuğu kuşları, turnalar,
Uyuyup uykuya kanamaz oldum,
Uyandım ağladım,
Sarhoştum daha.
VIII
Üç derdim var birbirinden seçilmez
Bir ayrılık, bir yoksulluk, bir ölüm,
Daracık daracık bir yerim de yok.
Akşam geçiyor yaban arısını iterek,
Yüreğimin toprak yığını kuşlarla hafifliyor,
Acı, sıcak çorbasını arıyor tenceremde,
Ağlayayım diye bir cam,
Camın mendiline silinen yağmur,
Bu ılık yaz yağmuru yeşertir yüreği
Yapraktan önce kız memelerine değer.
Yüzümüzü yıkadığımız akşamın esintisinde
Rüzgarın kederli arabası oyalar bizi,
Pencerenin lambasını söndürmüştür batan güneş,
Sel gibi kurumuştur gün, geceye yürüyen dal,
Varırız atım, tokmağını çalarız
Ayışığında kuzulu kapının, sisle yanyana.
Selvi yuvarlayıp durur yıldızları tıngır mıngır,
Ayın kınalı elleri sevgilimin yüzüne değer.
Konuşan kuşlar götürürüz ona saydam gagalı,
Görülmedik yemekler, Fizan tarakları,
İpek mahreme, çift yanlı fildişi ayna...
Atım sende küheylanlık varsa
Gece yar koynunda yatarız atım.
IX
Ayrılık acı
Mektubunu okuyamıyorum
Gün mü, gece mi belli değil
Gelmeyeceğini yazmış olmalı.
X
Sevgilim beni bu bahçeye getirmişti
Yağmurlar yağmış, rüzgarlar esmişti
Şarap içmiştik yanyana
Küpeler kulakta mum gibi yanar
XI
Kuşlar seslerini bulmak için
Bahçelere koşuyorlar
O kadar yer gördüm ki
İçim sızlıyor unuttukça
XII
Pervaneyi öptü sevdi
Yanık bir türkü söyletti ona
Bense akşamın koca denizine doğru
İndim, yüreğim yanık.



Zavallı Etem
Çok çekti geçen kış
Bütün kışı parklarda geçirdi
Şimdi durumu iyi
Sanatoryumda
Verem.



Uzak bir göğün altındaydı deniz,
Suskunluğun adak testisi,
Kocaman deniz suların altında.
Dipte maviliklerin oynaştığı,
Küçük bir balığın kanadı gibi yalnız,
Umutsuzluğun bir anlamı kalmadığı,
Kumlara gömülmüş ya da kayaya takılmış
Çapanın, gemisini bekleyen çapanın
Altında, toprak başlar ya, sonra da
Maden, az önce çökmüş madenin altında,
Lamba söndükten sonra yıkılmış tavanın
Ve duvarı tutan kalasın altında
Tek başınaydı işçi, karanlık
Yok etmiş gözlerini ama
Kendindeydi daha ufak bir güneş,
Dünyanın en ufak güneşi,
Çocukluk gibi, düşüncesiz kuşlar gibi,
Duydu demir aldığını geminin
Gürültülerle.
Ve yukarda,
Uzak bir göğün altındaydı deniz,
Bulutlar, martılar ve deniz.



Yağmur bir adım ötemizde
Kabarmış ağulu mantar
Sessizliktir ateşin yanındaki kütük
Suyun ışık değmiş kabuğu
Sen tane tanesin sevgilim
Denizim ben batık aşklarla dolu



Bir misafirliğe gitsem
Bana temiz bir yatak yapsalar
Her şeyi, adımı bile unutup, Uyusam…
Kalktığımda yatağım hâlâ lavanta koksa
Kekikli zeytinli bir kahvaltı hazırlasalar
Nerede olduğumu hatırlamasam
Hatta adımı bile unutsam…



gözlerine bakıyorum
denizden çıkarılmış bir tabaktaki kuş resmi
dağınık köy evleri gibi orda burda
sepetteki sümbül soğanı gibi gölgeli
yüreğimiz öylesine aşmış ki düşüncemizi
yarışı başlatan tabanca sesi gibi
dudaklarımız koşuya çıktıktan sonra
duyuyoruz söylediklerimizi



Son dalın sorgucunda dört iklimin hevengi
Kanıyor yedi yerden güneşin yedi rengi
Ayağım son toprağı yedi denizden içti
Bu yollar bu sarıyı hangi benizden içti
Kök söğüt gövde çınar elimdeki ne dalı
Tırmalıyor bağrımı dikenli defne dalı
Yorgun bir akşamdayım yarınımda yokuş var
Yılgın kertenkelenin kanatlarında kuş var
Oku göklere gömdüm kılıcı kırdım suda
Islığını ısırmış sürüngenler pusuda
Vurdu son kartalımı sevgi dolu bakışım
Bir güvercin gözünde göle döndü akışım
Anladım dört yanımı sarınca iblis ve cin
Irmakların öldüğü bir denizmiş güvercin



Denizlerden gel
Durup bakmak için gel
Dönüp gitmek için gel
Güvercin göğsü gibi,
Sevincim, ağarmış sevincim benim.
Ha aşkın dikeni, ha ölümün dikeni
Elimde bildik ağustos böceği
Kızgın bir ekvator hayvanı gibi.
Tarlalardan gel
Bir koşup bir durarak
Peşinde bir çift arı
Toz içinde bir güneş,
Sevincim, kocamış sevincim benim.
Ve bütün savaşımlara katıldım
Gözlerimdeki cesetlerdi ağırlığım
Bakırla turunç ağacından bir karışım.
Tahta bir köprüden gel
Bize benzer akarsu bazen
Küçük bir andır sonsuzluk
Ben doğmadan önceki mevsim,
Sevincim benim, kutsanmış sevincim.



Sen gidiyorsun ya işine yetişmek için
Saçlarını, gözlerini, ellerini
Neyin varsa toplayıp gidiyorsun ya
Her seferinde bir şey unutuyorsun sıcak
Termometrede yükselen çizgi çizgi
Kim bilir nerelerde soğuyorsun
Senin gözbebeklerin var ya kadın kadın gülen
İnsan insan bakan gözbebeklerin
Beni tutsa tutsa gözlerin tutar ayakta
Beni yıksa yıksa gözlerin yerle bir eder
Ne gelirse onlardan gelir bana
Çalışma gücü yaşama direnci
Mutluluk gibi kazanılması zor
Mutluluk gibi yitirilmesi kolay
Bir açarsın ki mutluyum
Bir kaparsın her şey elimden gitmiş



içimdeki tas yerinden kimildadi.
gögün altinda, 
yerin telef edilmis yüzünde
bir papatyanin 'olmaz' yapragina düstüm.
ben sustuysam söz de sussun. olmadi, 
tasindim ertesi gün 'olur' yapragina.
orda büyüttüm hatirayi, 
ordan düstüm.
hatira da unutsun kendini koyulugunda.
beni gel beni bul beni al, 
istedigin yerde uyut bendeki hatirayi
istedim.
vardigim yer bir uçurumdan kekeme, 
gümüsten ipligim azaldi
susmaya unutmaya uykuya
yelteniyorum.



Anılar defterinde gül yaprağı
Gibi unutuldum kurudum
Başıma düşmüş sevda ağı
Bir başıma tenhalarda kahroldum
Sen kimbilir, rüzgârlı eteklerinle
Kimbilir hangi iklimdesin, ben
Sensiz bu sessizlikle
Deli gibiyim sensiz
Bu sessizlikle
Ayrılıkla başım belada
Gözlerini çevir gözlerime
Yoksa sensiz bu sessizlikle
Deliler gibiyim
Sensiz bu sessizlikle



Seçkin bir kimse değilim
İsmimin baş harfleri acz tutuyor
Bağışlamanı dilerim
Sana zorsa bırak yanayım
Kolaysa esirgeme
Hayat bir boş rüyaymış
Geçen ibadetler özürlü
Eski günahlar dipdiri
Seçkin bir kimse değilim
İsmimin baş harflerinde kimliğim
Bağışlanmamı dilerim
Sana zorsa yanmaya razıyım
Kolaysa affı esirgeme
Hayat boş geçti
Geri kalan korkulu
Her adımım dolu olsa
İşe yaramaz katında
Biliyorum
Bağışlanmamı diliyorum



Erkenden aşındırır aşkını 
Odaların köşelerine zamansız oturur
Duyarsa bir çocuğun
Oyundan çağrıldığını
Başının her seferinde döndüğü kumarı
Gönlünü bir tarzla kurularken kazanır
Anlarsa yenilen bir kadının 
Darda kaldığını
Kendi kendine ardaşak kaçağı
Arada bir bakınır ne yaptığına 
Süresiz kapılır tablolara yangelir
Ve oturdu mu bir masaya
Hakkını verir çay içmenin
Bu adam kitapların uçlarına
Çizilmiş itilmiş resim
Korkmadan yaşar tebessüm gösterir
Ağır başıyla nöbet alır
Dağdan kaçar şehri çevirir
Ve bırakır gönlünü bir tazı sıçramasına
Erkenden aşındırır aşkını
Anlamaz bir kadının
Süresiz kapılıp yangeldiği tablolara
Severek tebessüm attığını
Ağır başıyla kopar dağdan
Nöbet alır şehri devirir.



Ellerimin önündeki dallar da
Sarıldı yaprağa
Göremiyorum karşı yamacı 
Erken mi yoldayım
Ben mi geciktim
Önümüzde bir çınar yükseliyor
Her gece atlılar geliyor ona
Destan söyleşip gidiyorlar
Esmerlikleri
Tutuşup kuruyan dudakları kalıyor sabaha
Dostum üşüyorum dedin 
Üşüme
Korkuyorum -Korkma
Kaçıyorum -Kaçma
Ürperiyorum düşünceden -ürper
Sabah trafik
Çınara kim bakar 
Kim geçer dallarından
Bahar mı geliyor 
Komşunun balkonunda
Çamaşırlar renk rengarenk
Kızlar göğüslerini
Baharın ağacına 
İlk açan çiçeğine
Dayadılar
Arılarla erkekler boğuşuyor
Arılarla uçan bütün çiçeklerle
Ayaklarında taşınan tozlarla
Akıyorlar alıp götürülürken
Yaprak evlerin içindeki dişiliklere
Dostum geç kaldın
Güneş ne gün doğacaksa
Söylediler duymadın geç kaldın
Otur ağla sonra soframda doy
Ekmek tut zeytin tat
Açlığını eğlerken sen
Bak nasıl ayçağın erleri
Savaşarak ve devirleri aşarak geldiler
Karanlığı karaladılar yolları tuttular
At tepmedeler
Bak nasıl savaşı bindiler. Gece çınara gelip söyleşip
Kelime ettiler söz bilediler
Zorun yamanı kolayladılar
Sahip olun taşa demire 
Aleve
Küle bile



Birara neydi o bulutlar
Somurtkan dudakları yere sarkan
Arkasında deniz alev alan adam
Çehrem sarsılıyor bakmaktan
Güneş inip suya dokun
Nehre yaslanıp baş aşağı koşan bir yaşlı ağaç ol



Korku salardı inceliğin acıman tevazuun
Dünya ve insan çıkmazlarına yumuşak bakışın
Nur sarnıçları ballar koydun çöllere ruh eşiklerine
Senden kaynıyordu yine sana kapılıyor ırmakların
Yamalı ve tertemiz elbiselerim olunca 
Her gece mutlak uyanıp adını anınca
Bir gün elbette sofraya birlikte çökeriz
Sen dağ gibi kurul ben zerre bir yer tutayım
Sura vardıkça gövdelendim soyundum aşk duasına
Atılıyorum sırlarına açılıyor hücrelerim
Menzili çoktan geçtim ün saldı kayboluşum 
Kendi kuytumda çalkıyor şerbetini ağzım



Zulumdur dinlenen başlarsa eğilmiş
Gömleğin üzerine kadar çıkmış kalbteki kara leke
Dikilsen dağların ötesini tutar elin
Bir iki tank çer çöp olmuş gözüne perde
Petrol ya da banker sellerinde boğuluyorsun
Külçe külçe dolar ya da sefalet secden olacak yerde
O eski kadim iklim kimbilir nerde sürer
Perişan birkaç evde kimbilir veliler dilinde
Oturup konuşalım şunu. Bulsun kelimem kelimeni
Eğer uyku daha aziz esirlik daha ehven değilse
Bir deli akıl çırpınıyor aramızda 
Rızık korkusu can korkusu baş mesele
Çıplan dünyadan çıplan ve gövdenden
O büyülü çiçekleri yol arın bir kere
Başını eğmiş zalimleri dinlersin
Dersin 'lokmam ellerinde'
Filistin bir sınav kağıdı
Her mü'min kulun önünde
De gerçeği yaz: Hakikat şehitliğe koşmaktır
De isyan çağır yolun açılır cennet köşelerine



I.
Bu insanlar dev midir
Yatak görmemiş gövde midir
Bir yara açar boyunlarında
Kolkola durup bağırdıklarında
-Ya kurbanın olam
Dağlar önüme durmuş
Ki dağlanam
Çekip pırıl pırıl mavzerler çıkardılar oyluk etlerinden
Durdular ite çakala karşı yarin kapısında 
1.
Yedi adam biri bir gün
bir kan gördü
gereğini belledi
yari alsa koynuna
Ayırmaz kanı yanından
Beyaz haberlerim var kardeşlerim
-Bir güzel ince gelin
Kabartır göğsünü toz duman içinde
gelinliği durur çıkartıp bıraktığı yerde
İçerlerden bir taşlı tarladan
Kaynayan nehrin gözünde
unutmuş gelin alınlığını
Avuçları sıcacık yumulu beline dayalı
Kalın bilekli badem topuklu
Seyirtir o ince gelin
grevli'ler şifalar götürmek için
Beyaz haberlerim var kardeşlerim
-Gölgesiz meydanlara
aklı yağmalayanlara arasından
yayılırsa karanlık fısıltılar
Ya da güzel dışlı yapa çiçekleri
Muhtemel  bir genç kızın
Başına atılırsa
Yedi adamdan biri
Bir gün bir kan göreni
Kabukları soyulmuş
Taze  devrilmiş bir ağaç gibi
Çeker çıkarır kendi kadınlardan
Fırlar yataklarından tatlı uykudan
Çıplak çıkarır kendi kadınlarından
Fırlar yataklarından tatlı uykudan
Çıplak yalın ve güzel adaleli
O er alarak
Seğirtir danseder gibi
-Önce sağlam olmalı arkam
O ince gelin
Belirir hemen ardında erin
1000 yıl durmadan en atmış bir çınar gibi
Gidiyor dansöz gibi
Yere ve göğe açık avucunda o kan
O işlem onda güvercin  ve sevap
Onlarda en ağrımalı yara
Ve yollanıyor o güvercin  onlara
Güvercin değişiyor gittikçe ondan
Güvercin değişiyor vardıkça onlara
+ ve aman ne uzun sürüyor bir düşman öldürmek+ 
Yedi adam artık bir kan göreni
Varıyor dengede
Kuğu  gibi sarkıyor onlara
akıyor onlara
şiirler söylüyor ve mısralarında
işlek çelik kümeleri
ve kalkıyor her bir ulaşmasında
iki yanında sülüs ve yay gibi
bir vuruşta öldüren elleri
-Karanfil serpercesine
Bir kez daha vurdum ya Allah diye açtığım yaralara
-Güzelin düşmanı güzel olur
Güzelin yari güzel olur
O varıyor tüm meydanlara
Kanı okşayarak ve kabartarak
Kanı okşa ve kabart
Ve sonra sabah kahvaltısında
İçinden geçirmekle varsın sofrana
Çocuklarımızın ellerinde büyüyen gagalı şeylerin
Tanrının buyruğu ile ortaya çıkarttığı
Gürbüz bir yumurta
II.
Yedi adam biri bir gün
bir aşk bir gün
gereğini belledi
ölüm girse  koynuna
Ayırmaz aşkı yanından
Beyaz haberlerim oluşuyor kardeşlerim
Daha ne kadar saklanabilirdik seninle: 
Yaylalardan nasıl geçtik
Çobanlara yetişemedik ama uzaktan
zahmetsiz  ve hiç kimseye değil gibi konuşan ağızlardan
Ne bilge sözler dinledik
Sığındığımız
Ve içinde saçlarımız göle girmiş ıslanan
O dev O kabul eden O sizin veren mağaralar
Yine açık yine buyur’lu
Çekildi üstümüzden. -Çalıların
Bilen duruşlarıyla karşılaşırdık koşuşurken gizlilere
Güneşi tez gördük dağlarda
Ormanın ay çiçeği gibi uyanan hayvanlarıyla
İlk iş gövdemizin acıktığını  anlamak oldu
Gittik kokladık ekmeğimizi tarlalarda
O gün gezdim seni ellerimle
Söyledin: Geniş vuruyor yüreğin
Ülkeyi tez giden ayaklarımla varıyorum
Kanım temizliği seven bir kolla atılıyor durmadan
Yıkanmış güneşte yeni kurumuş çarşaflar gibi
Serin ve ürpertici  gövden
Yaklaşmaktasın ve / çok yakınıma taşıdığın / güller
Sana canı gönülden âşık oldum meleğim
Kollarına gümüş bilezikler düşündüm
Dostlar buldukça onlara
Kalın kaşlarını övdüm 
Güzeldin
Gövden gerilmiş devinmekteydi
Bir tabloda gibi her bakmaya değişen
Karanlık anlamlardan arınan yüzünle
Hakkı verilmiş
Zehirleri alınmış kazanlarda
Demirle birlikte çeliğe koşmaktaydın
Ve döllenmekteydin mengenelerle kucaklanarak
İşçi eğilir bükülür ve doğrulur
Köylü bükülür doğrulur eğilirken
İnsan iyi maden kuyumcuda
Güzeldin / Gövden
Yeni bir iklim gibi yayılmaktaydı karalara
Ağaçlar, kırdaki hayvanlar kasabadaki insanlarca
İşte davetliydin
Acıktık bıçaklarına kanımızı gütmekteymişin gibi
Gelip acı sözlerin için
Bir çekmece koydun yaralarımıza
Ve ellerin uçuşan yapraklar gibi
Birden
Nasıl yalnız olduğumuzu anladım
Kimseler yoktu ikimizden başka birbirine bakan
Susuyor sessizce
Aşkla ilerliyorum
Milletim bileniyorum
Devirmeye
Devirmeye safrası beynimi üleşen
Elleri karımın üstünde birleşenleri
Bundan böyle yekinmeye hevesli yüreğim
/sanatsever halkımıza duyurulur/
Aklım eski izlerde şimdi
İz demek
Bir geniş
Bir kendine dönük bir en ileriye
Yol demek
Usulca  kalkıp gedene: Dur
Ki çevrileceksin
Toydun cesurdun
Gençtin atıldın
Bilmezdin atıldın
Kabuğu oydun oydun
Kabukta kaldın
Sis iner örter mermeri
ağacı binayı
Sis kalkar kalkmaz
Görünür mermer
Ağaç ve dev 
Bu kadınlar dev midir
Yatak özlemez gövde midir
Gül açar boyunlarında
Kolkola durup bağırdıklarında
Bomba düşmüş  gibi deprenir toprak
Konuştuklarında
-Yar kurbanın olan
dola yaşmağını bileğime
Ki düşmanı güzel vuram
Çekip mavzerler çıkardılar oyluk etlerinden
Durdular ite çakala karşı yarin kapısında
III
Yedi adam biri  bir gün
bir yar gördü
gereğini belledi
yari asla koynuna
Ayırmaz yari yanından
Alev gerekli kentliye
Bu ısıtma devleri kente
bir an önce inmeli oğlum
/bütün gün badem çırptım
üzümün tehini armudun çürüğünü ayıkladım
uykuya geç vardım
yatağın içine elimi daha yeni koydum
rahatıma doymadım ama.../
ÜMMETİ GÖZETMEN GEREKLİ
Ben seni beyaz haber ustası
Olasın DİYE boğmadım -DOĞURDUM
Beyaz haberlerim için hazır olun kardeşlerim
Anam su döküyor ellerime
Bedenim hızla kaçıyor
Gözlerime toprak atan uykudan
Suyu çarptıkça yüzüme ve gözlerim yalnız
Yanıyorlar
Yemi torbanın dibine gelince  beygir
İri saman saplarının arasından
İri etli dudaklarına
Küçük zor bulunan arpaları topluyor
Bir parça daha yükselen
Bir parça küçülen
Bir parça daha uzak duran yıldız
Beygir ve yanında duran semeri
Evin gerisinde yığınla odun- badem dalları
Ve kuru alıç kökleri
Ve ben o zaman bilmezdim halka
Ateş gerektiği
Çalışır gün boyu koru ağaçları devirir
Badem çırpar budardım yaban çalıları 
Gün tepeme değsin öğleye durayım
Gün tepene değsin öğleye durasın
Kökleri hem derinleri hem sığları sarmış
Durmaksızın  nimet devşiren
Ceviz ağacının altında.-
Öğleye durmayı
Hiç düşündüm mü ağaç neden havyan değil: 
Çünkü kan'dır hayvan
Damardır ağaç
O ceviz ağacının altında
Dallarına ve köklerine
Bir öz su damarı gibi bağlanarak
Onlar ve ağaçlar
Toprak ve kalbinden doyurduğu hayvanlar
İşitmişler bakın onlarla
Onlar ve yapraklar
Geniş bir ağızla üfürülüyormuş gibi kımıldamaya başladılar
Onlar ve tüfeğimi doğrulttuğum kuşlar
Şimdi öldürme vaktim değil
Başına omuzlarıma konun
Dudaklarımdan ve kalbimden dinleyin
/işte bakın ekmek böyle tutulur/
öğleye durarak bağlıyorum bu tepeleri
O tepelere
Eğlenme doğada - kentte bu gece ışıklar yanmadı
Damlardan
Çorba dumanı yükselmemekte
Yufka ekmeği
Toprak ve ağaç kokulu ellerimle
/ işte bakın ekmek böyle tutulur/
Şu en artist
Ve lokmayı taşıyan parmakların ucunda
Pıt pıt bir damar gibi atan
Yemin ve billah
Sıcak bulgur aşının kalbidir
Dedim çünkü kalk
Yoksa sütüm helal olamaz
Düşündüm sol kolları kesik insanların 
Ne denli mahir olduklarını sağ kollarında
Beyaz haberlerim için toplanan kardeşlerim
-Adım Mustafa ve Niyazi ve Abdurrahman
Kafkas yaylalarında çadırlarımın
Sürülerimin ocak taşlarımın
İzleri vardır/doğup yürümeye başlayınca
Çıplak basmıştım toprağa/
Yine de ana'vâzın duymasam hiç uyanmam
Bedenim öylesine yorgun babam öylesine ölü
Ölü gibi kımıldamıyor dedem
Sini belli kendi belli değil
Ne bir hak torunlarında ne yaşayan bir arzusu
Ellerim yumruk dizlerimin arasında (tam üç yüz yılı)
Etim etimin sızını alsın diye
Kalk çünkü sabah yıldızı
Bir mızrak boyu yükseldi
+ iri ve zeki
uçları nemli bir göz gibi+
IV
Yedi adam biri bir gün
bir bela gördü 
gereğini belledi
Yalvarsa evleri harap kadınlar
ve ağlayan birkaç çocuk
Kamalar salınsa karnına 
ayrılmaz belalı yanından
Haberlerime kulak asmayıp-Duymadık
Demeyesiniz kardeşlerim
Ülkem bugün
Yariyle buluşmuş gizlilerde
Tepeden tırnağa yeni yıkanmış
Ve örtüler içinde
Göz kapakları kale kapıları
Gibi örtülü
Yassı gözlü kabarık alınlı
Kalbine ve beline zengin
Düzgün bedenli bol saçlı erkekler gibi
Ülkem 
Tepeden eteğe yıkanmak için
Aşıdan sonra paklanan
Ovalara yayılmış kadınlar
Evi uçsuz bir yol gibi bekleyen
Yavruya  yerinde bekleten
O kadınlar gibi ülkem
-Yürürüm bayırlarda
Gücüm ne merkezde tartmak için
Kulak verir
Dinlerim ağacı
Geçerken beton döşeli apartman kaykılı toprakta
Sesim nasıl etkili yoklamak için
Durdurur sorarım kentliyi
Ne haber böyle: 
Nereye: 
Bela üreten elim
Nasıl davranır belalar içinde
Sınamak için
Uzanır okşarım saçlarını ey yarim
Bakarım  hoyrat ve âşık ellerime
Bir gün sapsarı kesildim
Öyle bir tabiat vardı ki gövdemde
İnsanları görmezdim bile yanımdan
Bir hava bulutu gibi geçerlerdi
İçimden 
Gidip dağlara
Kafa tutmak gelirdi
Bir gün ben
İri ve kaslı gövdem
Sapsarı kesildim
Hali harap bir dev çıktı önüme
Gözlerini öyle açtı ki yüzüme ve ağlamış
Sonra söyleştik
Bu bir nöbet devriydi kardeşlerim
Bizimle aşkta olanların
Eline su döksünler
Çadırlarının önüne o küçücük
Kilimleri sersinler 
V
Yedi güzel adam
Biri bir gün bir dağ gördü
Gereğini belledi.
Ki o dağ
Ağaçsız ve yalnız
Gökte alıp veriyordu.
Rüzgârla ürperir gibi olurdu
Beygirin derisi nasıl ürperirse boydan boya
Dokununca.
Yılanla akreple kertenkele
Tavşan keklik kurtla
Onlarla
Hayvanlarla kımıldanırdı
Dağ bu 
Serpilmiş atılmış yer kapmış
Başa  kurulmuş. Böbürlenmeden iri kendiliğinden koca
Dağ bu
Devir, söz gelsin, kervan devri
Eteğinde ipek yolu zencefil yolu
Kara ve beyaz yolu zenci. Develer
İçerek karınlarından tüylerinden geçirerek
Dağı yiyerek, söz gelsin, beslenirlerdi
Dağ bu
Devir kuş devri
Geçerdi kartal
İşte o kartal
Renksiz ısı vermeden
Ürkmeden ürkütmeden
Kendinden geçerek süzülür
Dikine batar dikine çıkar
Coştumu
Vurur kendini dağa - ölürdü parçalanarak
Dağ bu
Devir aslan devri
Yer yer toplaşarak
Erkekli dişili
Sık sık oynaşarak 
Devir insan devri
Geçti geçti
İnsan geçti
Et geçti kan geçti
Göz geçti
Gelenler
Yeni gelen yeniden sonradan gelen
Geçti geçti
Dağ bu 
Yılanla kımıldanırdı
Yılanla kımıldanırdı
Yedi güzel adamdan biri
Bir gün bir dağ göreni
Durdu sevmeden bilmeden devinirken 
Durdu durdu seyreyledi
Sordu: 
dağ nicesin
günde mi gecede misin
geçmişte şimdide
yoksa gelecek bir düşte misin
Dağ serpildi
Atıldı  yeniden yer tuttu
İlk kez yılanla kıpırdanmadı
Gözü görür görmez
Dağa göçtü güzel adam
Eteğinden yukarıya üç gün
Yürüdü. Bir yılda dolandı
Çevresini. Eğlenerek kayalarda geceleri
Yürüdü günde ve bir kuş gibi
Görerek de
Durmadan dolandı dağın çevrisini
Artık dağ yılanla kımıldamadı
Kımıldardı onunla
Hırçındı adam hep hırsla
Yaralıymışça inlerdi
Yüzü durgun gözler duru berrak
Hırslanırdı ayağıyla- avuçlarından ter akar
Omuzlarını burardı.
Ola ki anlatsa dağ
Der hırcındı adam ince bilekli 
Azgın topuklu
İnce uzun parmaklı karınsız
Karşı koyan omuzlu
Yerken güzel yer doymadan kalkar
Oturarak ve hayvanlarda bile
Gizlenerek işerdi
Adam hırçındı-saçları uysal akardı
Rüzgârla kardı
Esinti olmadan zaten akmaktaydı
Uzun boylu değildi
Ama kendinden uzunu yoktu - yalnızdı
Geçince önünden
Mağaralardan kuş tavşan kurt yavrusu
Dağa vururlardı
Serçe tohum düşürürdü ağzından
Tavşan yeşerince onu
Yerdi kökünden
Ot üremedi
Ağaç üremedi
Dağ ağaçsız ve yalnızca
Gökte alıp veriyordu
Adam küçük bir kaya düzlüğünde
Toprakta mağra içinde mağra kapısında
Kaynak başında kuru yamaçta
Dururdu 
Eğilip alnını
Yaydıkça yere iki elinin arasına
Göksü çatırdayarak eğilir
Parçalanarak doğruldukça
Dağ  cezbelenir
En yüksek zirvesini kayalı alnını
Yamaçlar yamaçlara yayılan yüzünü
Adam eğilip koydukça yüzünü toprağa
Eğilip koyacak yer arardı
Dağ cezbelenince
Doğrulup eğildikçe
Ovaya bir anda
Kentler serilir
Yollar fabrika çevrekleri bentler
Yedi adamdan biri
Bir gün bir dağ göreni
Yeni bir soluk çekti içine
Değişti aynı kalarak
İndi kente
Dağıyla
Esen başı
Serin başı geniş kollarıyla
Gözleri yüzünü kaplayacak gibi büyüyerek
Ve şakaklarında
Avuçlarımın arasında güçlükle tuttuğu
Bir şey duruyordu
Yedi adamdan bir dağ göreni
Buyruğu dağa yiyeni
Dağdan buyrukla kente ineni
Suları yürüyerek geçeni
Çekip mavzerini çıkardı oyluk etinden
Durdu yarin kapısında 
(BEN 
DİRİMLE 
DOĞRULURKEN)
Sis boruları ötmeye başladı yavrular
şimdi oradalar-Aşk delice kımıldamalı yatağından
Sen bir yıldız kaymasıyla yatağından
Üstüne alevleri alarak
Kemikli bir aşk gencinin kollarından tutarak
Sen kanın damarlara tutamadığı anlardan
Beni karnınla
Bir göz boğuşmasına daha kandırarak
Bul içe kapanık hayvanlarımı yalvarmalarınla
Üzülmüş
Belki dünyayla horlanmışım
Ansızın çok oradan görün orada
Bu siyah basmış kara akar deme-
Başka olmalı gövdemi denetleyişin
aşka hazır olan
...LARDAN. O KADIN'lardan
Halk aşksızca sokaklar
banka dükkânlarıyla doludur
Ellerimi kalp olmayan sularla
ıslamaya alışır o kızlar
-işte artık kaçmak işte durmadan karşımızdayken bile
-ılık ev girintileri
gizlesin daha köprüler
karanlık bedenleri
Her şey onlara göre - yamandırlar
Ansızın melek bekliyorum eski türk ezgileriyle
Senin asya'dan hiç yontmadan zarif bir cep saati yapışın
Asya Asya ve Asya diye yalvarışın
Sana ansızın alınyazımı ve kendimi ekliyorum
Aşka hazır aşka aç ve davetli
Ansızın melek bekliyorum
Asyayla ayağa kalkan
Melekler ellerinde gelenekle
İçinden hızla süt akımı geçiren mızraklar
Boydanboya girdirmektedirler gövdelerin içine
Nar doğuran - dikkatle nar doğuran
Hayvanı ve insanı aynı teklifle doyuran
Nazlı baharlarla
Hiç ağlanmadı
‘Biz çetin adamız ha’ ayrıca söylenmez
Anlaşılır
Ne yavuz kışlar
Kurt sıyrığı ayazlarla
Ne evren debdebesi bahar
Gerdan kırıp mendil düşüren kızlarla
Ayrıca söylenmez
‘Biz çetin adamız ha’
Doymuştur aşk bu gece en son buluşlarına kadar
Sen meleksi kadın bu gece kendini vermekle
İkiye yarıldın
Sen meleksi kadın bu gece
1000 yıl adına bilinmekle
Sen melek uyarmalarıyla
Uyarılan erkek
Bu gece bir şehvet azarladın
Hayvan  kovdun
Yatağını yüceltenlerden oldun
Şimdi ev gebedir
Dağ kuşlukla uyanır -varsın uyansın-
Önce hafif bir uyku sisi
Tanrı evvelsiz sonrasız bir iklim gibi ordadır
Daim 
Melek kanatlarından hava görünmez
Uzaklar yine de görünür
Ay dostlukla anılan bir komşu evidir
Kıl çadırlarla devinen o kavim göçü 
İşte o kavim göçü
Dağlar ilk bez bizi
Çıplak ete kavuşan aşk sandı
Kadife döşer gibi toprağa işte öyle yürüyen
Ilık bir hava bürüyen
Gözleri o -rengârenk gözleri çocuk gözleri develerin
Çözülür ayakları
Kavim bu
Boynuna kan yürümüş
(Gözüne bir şey görünmüş)
-Nedir o görünen/ susalım/
Hayat her zerresi uyarılmış gibidir
-Çok acele
Kalp bir bohçanın içinde atmaktadır
Omurgasından mızrak yürüyor kavmin boynuna
Devler en som bir duruşla - Raptedilmiş
Çocuklar ağızlarından Ey Nazlı Ölüm
Ey Nazlı Bahar Marşlarıyla
Bütün bunlar nedir - sorulsa
Sorusuna
Ne can cevap kalmıştır
Kavim donmuş deve mıhlanmış
Kadın ateşle ateş doğumdan önce
Sığırlar kendi kendileriyle
Göz göze kalmıştır
Kavim seferidir evinden ayrılmıştır ama
Kendine varılan iklim ve toprak
/VAKİTTİR/ namaza durmuştur 
Bin bireydir kavim
Bir tür kararla eğilip doğulmakta
Her candan bir cana
Bir candan bir cana
Sonsuza değin
Bir tavır bolluğudur kavim ama
Nihayet vaktidir VAKİT
Bu duruş en zarifi duruşların
Gidip endamlı dağlara
Beğendirmek için yeni gelinleri
O iklim kullandı hep
İnsanın en bilgelerini
Onlarla karşılanmak için baharda
İklim aranır her şeyden önce her olayda
Şerbet taslarında
Bir toprak okunmuş şeker dedenin avucunda
Genç bir kız kadar ağırdır
Bileceksin ey çocuk
Tatmıştın onu geçen baharda da
Kavim uyanan toprağı
Karşılarken - uyanıktır
Kavim Toprağı
Devirirken - uyanıktır
Kavimden biri varırken toprağa
-Uyanıktır O ve Kavim
Vardıktan sonra toprağa
Gaflet uyandırılmaz - kavim uyanıktır
O anne gibi verimlidir besmele çocuk için
O erkek
Karpuz dilimi gibi ortadır
O en yaşlı gelin
Ocaktaki çorbayla birlikte tütmektedir
O kavim için
‘Kışları göç içinizedir’ buyuruluyor
Büyük çadır en sevgili düşmana emanettir
Çorba dağıtılsın nefes ve el dağıtılsın
Yer ötesi  ve yer eşit alınsın
Kadın ve erkek eşit durmaktadır-kadın arkadadır
İnsan hayada ve tanrıdadır
Ki kış ortasında kardan-bir duayla sıyrılıp
O derviş ağaç kupkuru dallarında
O meyvayı büyütüyor
O tiyek
Bir salkım -müthiş- üzüm
Uykuya tez doyanlar için
Saçlar uçuşur havalara sevinçle
şarkı şarkı içine 
Cenkle bir üstün haberleşme ile
İnsandan insana hep akıl ve sezgilerle
O coşkun mutlu savaş dülgerleri
Kalbi çoğaltan bayramlar açtılar
Şimdi de açtılar
İşaret verin ve açtılar bütün köprüleri 
Deniz yüce bir soluk denizidir-rotalar denizin kendisindedir
Kaptan sancakta bir tek an yaşamak yoluna
Bütün bir ömür ağartmıştır
Işıklar çoğalıyor içimizden birine
Kime bu davet
Limanı dolduranlar yanan insan meşaleleri
Yüzbinler taş kulelere yaslanmış söylüyorlar
-Rüzgâr nereden eserse essin güzeldir
Alevler bir ayrı alemdir
Dirlik sevinçtir - göç içimizedir.
Aşktan sonra sarhoşluk günümüz ülkemizde
Sevine sevine
Sağlımın elleri uzansaydı dağların eteklerine yer'in şarkılarına
Aşkın mağara kovulduklarındaki şarkılarına
İlkel bir duyguyla bağırır kalırdım
Yöremde mor lekeler gibi duran
Bir basamaklı melekler ve gelenler olur birden
Bütün meleklerden bir melek
-Bak diyor bakıyorum
ve bak diyor
Ellerimi bıçakla yontacağım deniyor
İlkel bir sevinç ve kan
şiir en safından
sonra soyut heykeller
Hiç düşmanım yok-üzgün söyleniyor
-Olmayacak mı hiç
Eziyor gururum onları
-Görün ey güzel düşman ey güzel düşman
Saraylarda geçti ömrüm seninle
Yüzüm aydınlık bakar elemlere
Yangın yerlerine
Coşkuyla selamladım bütün bayrakları
Düşman kadınlarını
Tanrım bu dağları da sen yarattın
Bana kattın
Bir bir okşadım
Sema yapan kırları
Âlemlere kalbimizi yeniliyoruz ve tutuşmuş geliyoruz
Yeryüzü batarsa batsın dayanamayıp o kavmin çadırlarına
Develer de tutuştu
Onlarla ayarlandık bir devinim bir devinim arkasında bütün devinimler
Kum kendi raksında beden aynı raksta
Karın bacaklara ulaşır öper onları ve uzaklaşır
Aynı yönde ve aralarında bir dünya vardır
Göğüs ahenkle havanın direncini kırmaktadır
Kalp ve balçıklı toprağı
Ağacın ve kayanın dizilimini 
O tek kuyun yalnızca süzülüşünü
Ani bir haber gibi salt bir kez ötüşünü
Dinliyor kumu balçıklı toprağı
Ağacı kayayı ve kuşu
Uyku beladır göç içinizedir
Sabır ve zaman içinizdedir
Kadın ve çocuk içiçedir
Güneş vurmuyor -öyle söyleyin- üzerine döşeklerimizin
-Sokuluyoruz besmele ile kadının toprağına
(işte böyle söyleyin)
Öyle ki o kadınlar
Bağlasınlar doğanları tanrı bağlarına
Melekler kırmızı yanar
Kalbe tutuşan her şey kırmızıdır
Hele kalp hazırsa
“kentten” bir er kalkar - Onun eri
Kollar semayı deryayı korkularından
Yoksa aşk hemen kaçmak mıdır dağımıza
Söyleyelim ya hay ya huu
-Yolları aydınlık kıl yaradan 
Kanla bir sabah
Akşam kanla
‘...ateş... ve öldüm...’ deniyor
-Oysa sorular verilmişti ona
Sorular yığılmış
aynı kaynaktan olana
Işık ve karanlık hakkında
Bu nasıl uzun uyanılmaz gibi
-Ateş ve öldün uykuyla
-Kurşunla yoklanması bir sorudur geri kalanlara
Taze doğanlara
Şehzadelerden de sorular kalmıştı ona
'Biz artık gitmeliyiz dağımıza anneciğim
Yorgun geldim savaşmadım ama
Bir ceset gibi ayaklarının dibindeyim'
'Biz artık
Gitmeliyiz dağımıza'
-Hayır olmaz
Durmalıyız burada şahinim
'Kezzap içsem
Daha kuvvetle can çekişirdim'
(dertten çıktık)   söylendi (güzel bir kurtuluşa yöneldik)   dendi 
Heykel bekleyen kımıldamış
Abesle elele ahbap gibi
Avazı çıkanca bağırmıştır
-Durmadan deniyor ki vatanım neredir
Heykel ne diyor
Konuşmaz heykel
Felçtir
Karşılıklı
-Kaslarımız karşılıklı kasılsın
Olsun
-(Kalbimiz tüm insanın namına)   iddiasında
-Dertten çıkmışsın ötekine kavuşmuşsun da
Diyor ki diyor ki
Geçmiş nedir kavim kimdir dert nerdedir
Kırbaçla ayağa kalkarlardı
'biz artık... anneciğim... dağımıza...'
ruhum geçer bedenine yüz bin kara nokta yemiştir soyrad
... ve nasıl olan oldu - o ve yeni uygar dostları
Bir noktalar anlaşmasıdır fabrika baca ve duman
Anne onları kapıya kadar uğurla gel
Delinen böğrüme bir set ger
'yapmayın yapmayın' çığlıkları
Güneş doğsun mu doğmasın mı kararsızım
Başlarını bana çevirmiş büyük baş hayvanlar
londra moskova vaşington berlin pekin
hava cereyanları sarsılan ikindiler
korkularımız intihar dönemlerinde
kötü bir alışkanlık peyda olmuştur
bağ budama hasat zekât
evlenme hoş görme
Buğday ve ekmeğe saygı göreneğine doğru
-İnce bir düşman yönelmiştir
-Hayır içimizden yönelmiştir
-Oh oh dıştan yönelmiştir
-Dıştan ve içten mi yönelmiştir
-Ne yönelmiş ne yönelememiştir
-Yönelememiş önele Miş 
'Ey örtülerle donatılmış Mustafa'
-Oğlum sen artık 
şarapnel gibi yağmalısın 
düşmanı güzelce vurmalısın
'... biz artık dağımıza... anneciğim...'
(Komşudan o ölü de kalktı
Boşluğuna bir kırbaç uzatıldı)
(Çoktandır şu maraş kalesi hatıraları elinden alınmış bir
taş yığınıdır. -onların yerine bilardo masaları konmuştur -şalvarlı şövalye ve kovboylar bilardo oynamaktadırlar)
-Uykum geliyor kaderim yorula geliyor buz gibi eller
Bu yaz hayatı beğenemedin aklımda kandan gökdelenler
Ey aşk /... ve ey aşk mı dedin.../
Onlar küçücük küçücük gördü sana seslenenleri
Gücendirilmiş gibi kayboldun
Yerine piç döller yolladın
Komşudan o ölü de kalktı
Köyde devinimdir kırışık alın derileri kımıldar
Kaş ve kalp zorla - kıvranarak
Erkeklik ve kadınlık
Ölümün önünde değersiz ama siperdedirler
Bir değişime gibidir azrail-
Mezarla uğraşmaz toprağı insan kazar
O yere o ölü
insan kalabalığında ansız bir boşluk açılmıştır
alın kımıldasın
kalp kıvransın
Gölden ansız bir tabutluk su alınmış gibi
Bütün köy kımıldayacaktır/göl gibi
Azrail devinimle çevirir bir köyü
Bir insan kası - kadını kavrayan elleri
mezar kazar toprak karşı komaz aralanır
İnsan mezar kazar arada bar bar bağırarak 
-Ey süleyman oğlu nalbant izzet - nice rençperlik ettin
Güneşin alnında bakır gibi göverdin 
Toprak kaz arada bir ölü görünürlerde mi bak
-ahmet mehmet hasan hüseyin paytak mahmut babası 
hacı izzet süleyman oğlu hey
nice öldün
neyledin
nasıl becerdin
Köyden o ölü kalkar
Süslenmiş kurdelalar takılmış bir koç 
Kapıda tabut tahtaları arasında beklemektedir
Bayram değil seyrandır
Aşk aceleyle oraya buraya göz gezdirir
Sevgi sabırla ahır kapılarından süzülmektedir
Köyden o ölü de kalktı
-Sen de kalk sesini hayvan sesleriyle yuvarla
Köy bir ahenk kuşu sesi çıkararak
Kasabaya bir ölü haberi uçursun
Minarelerden ölgün bir kol gibi sarksın ölü selâsı
/.Ölü ilk kez müezzin-minare uyarmalarıyla dirilmektedir
Köyden kasabayı dürtmektedir./
Bedir efendi durur selâyı dinler -Kim'ola-
-(Ben yüz yıl oldu babasızım)   boğuk
(Çukurovada eski kale burçlarıyla itişirdi akranlarım)
(Sağ elim sualtı zengin bir köydü damağımıza kadar pancar)
(O ufak çocuklardık - Bakışları)
(Olmaza karşı koyuşları)
(Şimdi köy acı'dan eğilmiştir)
Ben ölümle eğiliyorum)
(Barsakları düğümlendi koyunlarımın)
Bedir efendi durdu selâyı dinledi -Kim'ola-
Evlerden yarış atları gibi çocuklar fırlar
Daha ilk nağmesinden alırlar ölüyü
Burunlarıyla kim ölmüş sorusunu soluyarak 
Yokuşlara bir nefeste bayılırlar
-Öyle bir çocuk tanıdım
Karşılaşınca başka çocuklarla hızlandı
Minarenin kapısında bir çocuk halkası
Müezzinle inecektir ölü
Ölü çağırır çocukları alıştırır camiye
Ve ölüyü eve ulaştıran çocuk
Kutlu çocuktur
Taşıdığı haberle masum onunla dopdolu ve büyük
Ölü adı taşıyan çocuklar dönüşlerinde
Şehri ağırlaştırırlar - Minare yükünü atmış
Yeniden serpilmeye başlamıştır
Süleyman oğlu hacı izzet evlere
bir sepet incir gibi dağıldı
evlere süleyman oğlu hacı izzet
Müezzin kıs kıs gülmektedir
kasabada evler -bir hacı izzettin varlığını bilmemekten- 
keder içindedir
nine: kim'ola hacı izzet
birazdan halk top gibi patlar
-kasabalı değil hacı izzet bülbüllüdenmiş 
-oh oh bülbüllüdenmiş 
bütün evlere şimdi büyük
büyük bir memnunluk çağlamaktadır



Seni kamçılardan çıkardım
Tevbelerle başladı rahmet vuruşları
İnsan ağlar oldun yürekli göğüsler kurdun
Sesimi işkencelerden alırdın
Elimin altına dökerdin etlerini
Hızlı varışlara bile hazırım daha 
Dayanırdı yelken bezleri saf saf insan enginlikleri
Bir geçmiş zaman kalkanı indi
Çınar ağaçlarından sahil sularına
Kalbim kalkıp indi gemilerden
Çok tarandım başka saçlar tarandım sokaklarda
Kapris kamburu çıkardı yıllar
Ve bir tek çıban çıkaran yoktu sancılarla
Habire vuran rüzgâr
Kabirlerde su yollarında
Dehlizlerde
İç çekmeler
Sızlanmalar fısıltılar
Ne zora çekiyor zaman ki bildiler farkettim
Götürüp
Kelimeleri başka bir semte attılar beni
Üzgün melal içre ve âşık
Yürüdüğüm deniz sahillerindeyim
Yakın sabahlarda öğlelerde ve daha
Üç parıltısında günün
Devlerimi güreştirmek işim
Üstüm başım heykel kırıkları



Sözün ve yolun baş çeşmesi ruhumun
Canım içre sevinç verir sözlerin
Baktığın dağların düşüncesi bile ağlatır beni
Hür olurum buyruklarını bir bir donansam sultanım.
Aşkın bin gözlü devasa bir baş imiş
Yur her birini uykularından sohbetin
Dinlen ey Zarif bilatedbir çok söz açtın
Bu kırık akılla ne cürettir yaptığın



Bütün azalarını harbe çağır
Sofran açılsın elin şehit ballarından alsın
Saraylar damlar yeniden kurulsun
Ağaçlar içinden akan nehre
Dalçık günde bin kere ve gecelerde
Omuzbaşlarını denetleyen defterlerden yalnız sağdaki kalsın
Kalem yazsın yazsın
Küheylan bir aşık ol
Öyle yalvar ki ellerim zahmet balyalasın
Kaslar şehit dalgaları ve haykıran kan
Başlasın vuslat gününü toprağa
Başlasın hatırlatmaya denize kumsalını
Şimdi üzgünüz arkadaş
Yolumuza çıkmayın üzgünüz...
Hava çok hoş denizin tuttuğu yerler derin
-Konuş şimdi zaman hiç geriledi mi
Hava çok hoş kuşların tuttuğu yerler berrak
-Konuş şimdi daveti duydun mu
Bir gece uyandın ki ellerin başaklarda
-Konuş şimdi açık ağzına o gül yaprağı konan şehidi gördün mü
Çoktan hayretle dondu kaldı bağlar ovalar
-Konuş şimdi bekliyor mu yalınayak çocukları ağacında buğday
Hava çok hoş insanın tuttuğu yerler azar azar
Kalbin zengin davetleriyle oynar
Çocuklar o anda çok yakında bakarsın bir aşk sayhasında 
Yaslanırlar güzel anaların kollarına
Hava çok hoş başın tuttuğu idrak yanımızda
Adamlarımız yiğit
Kadınlarımız hamarat
Çocuklarımız dolu bilinç harmanı
Köpeklerse sayılı
Elimizde cahiliye dönemi sonrası bir pala
(Kavmiyetçilik etme dedik ucu kırılır)
Kırıldı da
Şimdi severiz türkmeni peştunu
Onarılmış gerilmiş bileylenmiş ve doğramakta
Isın gökyüzü ısın
Çocukları kavrulmuş kadınlar yeniden hamarat yeniden gebe
Bunlar gübre insan değil
Gömlekler çelik zırh
Öyle bir çalgı çaldılar ki
Seslerin çağırıp koyunlara bile
Koyduğu zehirli gaz rüyaları
Analara şaşkın çocukların
Üç beş yaştakilerin
Yüzleri harp yarası
Harp yanığı
Ama öpülmekte okşanmakta yanakları
Hangisi hangisine mübadil
(Dünya bu olamazdı)
Hangisi özne hangisi edilmiş gelinmiş bilinmemiş
Yağmur peyderpey kar tane
Gamzem oyuyor düşüncemi
Kime eşitim nasıl nerdeyim
Gamlanmaktayım 
Hayır bir tereddüttü geçti
Füsun bu karadağmağdeni 
İsyan muannit
Mösyö sevinçli mister memnun ağa yarı tok köylü sarı yaprak
Millet üzgün
Hani dengeler kuracaktık
batının kızıl ulusları bindokuzyüz seksen kölelik yapmak istemiyorum
bu kahveniz
yıldızlarınız şapkanız
buyrun unutmuş olmalısınız dehanız şerefiniz
buyrun cep feneriniz
Buyrun boynumuzdaki halkayı tutunun
Ve semirin 
Hani dengeler kuracaktık
Hani çağdaş uygarlıklardan tutunacaktık 
Hayır batının ulusları kızıllarla karışık
Bin dokuz yüz seksen bay batıya buna şuna
Cennetlik yapmak istemiyorum
Çevir tarihi çevir
BindörtyüzBİR
Bu kafa ne zaman köreldi
Çalınanlar siren besteleri
İmdatlarla düşün
Bu anne asla merhamet dışında
Gözleri nemli olmamıştı
Hayır batının ulusları yıl bindokuzyüz seksen değil
Bindörtyüz bir
Fakat beşyüz yetmiş dokuz yıl geçmiş değil
Ne bir karışıklık var
Ne bir dev rüya görmüş
Değil
Kıraç bir yamacı bir ekspres kıymıklıyor gibi
Tünellere ses basılmış değil
Elbette bunlar değil
Yazmaktan çektiğim yalnızlık da değil
Bahsi kapatalım ve yatalım için de değil
Hiçbir şey değil hiç biri değil
Anlatabildik mi arkadaş. Acaba
Körebe bitti duvarı kaldır at
Haydi zemini düzledik alt yapısını kurduk savaşın
Dikil yanıma
Ellerimizde birer çakıl taşı
Onlarla dikilelim karşı karşıya
Yüzlerimizin kefen örtülerini yırtalım baştan başa
Görürsün berrak içi
Derisi yüzülmüş kan gibi yüzlerimizin
Bu harp başka
Kim diyorsa ki batılılarla başımız bir taşta
Cellatlarla aynı kaptan yiyoruz
Aynı kirli hava
Aynı kafa ayağımızın bodrumunda
Hayır arkadaş bu hesap bambaşka
Ne son aylardayız ne bu son gün
Sanki dünya bir tek kaldırıp vuracağım gürze gebe
Gözleri yumuşak yüzü yorgun bileği sert toprak
Sanma ki harp derdinden geçtim
Düşünme ki dökeceğin kanlar hunhar
Derimin altında ne belalar baygın
Bir devlet taşıyorum başımda
Bu ev bana dayanmaz
Çöker kızıllar kuduran inleri dünyanın
Arkadaş 
Şimdi yalnız savaş



Yasin okunan tütsü tüten çarşılardan 
Geçerdi babam 
Başında yağmur halkaları 
Anam yeşil hırkalar görürdü düşünde 
Daha ilk güzelliğinde 
Alnını iki dağın arasına germiş 
Bir devin göğsüne benzer 
Göğsünden dualar geçermiş 
Çarşılar ellerinde ekmek iğneleri 
Cami avlularına açılan 
Havuz sularına kapılan çocuklar 
Görmeden güneşin bütün renklerini 
Götürmezlerdi dükkandaki babalarına 
Ocaktan akan kaynar yemekleri 
Nenelerinin koyduğu avuç taslarına 
Başı ve yüreği şahbaz 
Kaleleri ağırlayan kadınların 
Süslerini kemerlerini 
Başlarını ağırlaştıran 
Ağır siyah şelale saçlarını 
Tutunca gençleşirdi erkekler 
Sonra insan o ki denizde 
Küçük ve büyük nehirde 
Bedeni ıslatan afsunlu suda 
Önce niyet sonra yıkanırdı 
Zaman dert getirdi sulara 
İçinde eski balıkların yattığı kayalar 
Savaşan insanların elinde 
İnce yontulup taşındı balta mızrak şekline 
Anam kanları kuruyan 
Kavga ayıran bir kargı elinde 
Kara ocağın taşlarına 
İşaret koydu çocuklarını 
Belinde gezdiren babamın 
Beyaz yazılarla kazandığı adları 
Yüreği korkuyla kuvvetlendi babamın 
Unutup genç gelen günleri 
Zamanın sürerken çektiği günleri 
Çetin bilmecelerle 
Sürdü atını şehirlere 
Yün ören at güden kadınlar 
Ormanlara tepeden eğilen toprak evlerde 
Küçük pencereli karanlık dar odalarda 
Uzaktan uzayıp gelen kurt seslerinin 
Uzağa çekilip giden 
Ayazda donan gülmeler içinde 
Ormanlarda süt emziren anne 
Unuttu gittikçe uzayan çocuğunu 
Hep kaçarmış şehirlerin 
Demir dağlarına 
Uyuyunca toprak beşiğimde 
Sahipsiz kalan 
Ellerimden kayan aydınlık günlerim.



Özenir kardelene bahçemin beyaz gülü
Hangi dudakta açar sevdaların yaz gülü
Baharı bir damlaya kurşun-kurşun içirdim
Bir damlacık hayatı kırk namludan geçirdim
Kilitlendi nabzımı vurmak aşkıyla mermi
Vampir dolunayında mermiler kan emer mi
Sırnaştıkça o sonsuz derinliğe sığlıklar
Korkuya kürek çeker prangalı çığlıklar
Öptü göğüs geçirir gibi ayna ışığı
Yıktı göz görkemini alnımın kırışığı
Resmetti o sırlı cam mazideki halimi
Eski bir resim gibi seyrettim hayalimi
Solar son mızrap ile sevdanın o saz gülü
Hangi duada açar vuslatın niyaz gülü



Başın çok yükseklerde eğil selvi boylu
Eğil bir kez nasıl bir şeysin göreyim
Nasıl liman çocukları zalim
Nağra atarlar gecenin  koynuna
Daha başkaları da var
Tabiatlarını mayalarını açıklayan
Ya sen selvi boylu nesisin
Ya ben neyiyim körlüğün
Eğil hakkımızla
Birlikte bağıralım içine esirliğin
Ben hırsız olayım kendi malıma ha!
Ben yakalanayım eşkiyama
Gardiyanların değişti de n'ooldu
Haydi soyun bir kez daha kırbaçlan kendi dallarına
Dağ özlemin sarı bir kanarya oldu
Ötüşsüz uçtu uçamadı kondu konamadı
Akıl ve hikmet emzirirdi mağara
Yarasa doldu.Yüz çarpılır göz kayar
Güneşin tozu yağmuru ateşleri taşları
Gelse gelse elimin vuruşma özlemini alsa
Selvi boylu eğil ikiye katlan
Bak şairin yarım şiirin köle kaldı.



Bir adam bir kadın var içimde iyice anladım
Bana bunu sessizce anlatıyorlardı
Bir yerde onların yönlerinden
alımlı bir zarf katlanmıştı uzaktaki
bulvarların geceye vurdukları
çağırmasız kır günlerini zararsız akrepleri
uzunlamasına yaşayıp yatay bir çocukla kalkan
bir sürü alışkanlıklar taşıyan
insanlığımızı gülüşü yalnızlar çarşısında
çağrılmış gümüş seslerini aynadaki yüzlerin
başkası sevsin diye en seçkin yerine
bir şal gezdirirdi
İnsanlığımıza bir şey getirirdi yalnızlarla
Bir sen varsın hep saçların ağzın
Bir merdiven hücresinde
uzak çağrışımlarla koşardın ya bensem
seni sonsuz gelişinle
saçından tanıyor gülüşünden kaçıyor
eğilip başını içlerimden geçtiğin zaman
uzağa bir yolcuya karşı çıkar gibi
Artık gecikmiş alışıldığım gidişinle
davranılmaz üstünde durulmaz
hiçbir tüfeğe gelmez bir kekliksem
Yüzün soygundan geçmiş öyle bir yerde
durmuş ki bakışın boynun bozgun
üstünden bir nehir geçer gibi
ya gecedir ondan ya bulanık sudan
bir hasta gibi ağrımaktasın
Gelişini aldım onu nasıl harcadım
Denizden bunalıp okyanusa
Selâm çakan vapurun
Sevindik adımına birden parka çekildik
Ve birden nasıl bayram bıyıklı
Bir yaylım herkesin yaydığı bir merhabayla
Eğip başını içlerimden gittiğin zaman
Uzağa bir yolcuya çıkar gibi
Selini üstüme çektin önce
camdan bir mektup dolabının
üstüste sayısız koridorunu yüzüme yakın
başını duvara değdirmiş bir benzetişle
josef ka benzeri bir bakışındı
ya da konuşmayı kesip aman sen
öyle bir gittin ki benimle
Piknik beni sana verdi önce
Gelişen güneş yalnızlıktan bir göze
Eski ellerin 
Ve çağlarınla bir şeye uzanmış etin
Ve hançerinle zamana saf durmuş
Son gidişindir bu
Bunların hepsi beni çağırıyorlar sevinçlerimden
Biri denizdir uzun boylu gürültüsüyle
zaten hangisi kavak zürafası değil
biri bütün yan odaları bekler
kuşkulu geçer camlardan
ve bırakır yerini bir koridor bekçisine
Haydi sen bütün onlara git benimle
Son sigaramdın
Gidişin antinikotin 
Birden bir şey mutlu eşit piyano çalıyor
Elleri iki çeşit durgun
Gerçi çıkmıyor gelenlerin karanlığa duranların
Suya inen sesleri
Tam şimdi denizinle
bir çakıl taşına yaklaşıyor
kuma çok yakın bütün kesitlerinle
bakıyor ve bunalıyorsun
Tam şimdi ipe koşan
beni elleriyle alkışlayan
ağrıyan bir gün geliyor



sevgililer yüzüne karşılık geldim
kaygı bağırdı gözevlerimde
günlerin yamanan yıldızlar
ve üzülen gökkuşaklarıyla
doluluğundan söz ediliyor
evlerde çocuklar arşınlanıyor
ve alkışlanıyor babalar
ki tütün başında
ekmek başında kabir başında
günler yenilenen bir isim 
merdivenleri büyük ağzıyla çıkan meral
haftada üçer gün üçer hafta
ince uzun veya kahverengi
ve gelinlik sabah çatışmasında
yoğunlaşan yorgun artık ben
köprü ortasından yarılmış bu ara
organın ve güneşin salgınlığı
toprağa gelir gibi oldu an
başlar ikinci artık
beygirler uzağa kayıyorlar
bu arada gelinmeler
arkadaş yapıtlarına yar koyma
yöremdeki çimler
bu arada evimin içinde odaların birbirine düşman durduğu 
ve hastalandıkları 
çalışan yüreklere uzak
bekardan korkan ev sahiplerinin
kapılarda kızlık heykelleri
bu arada insanın yemeğe oturma çelişmesi
yemekten kalkma çelişmesi
erkek oluşunuza binaen
bu arada özel sıkıntılarımızın
kılıç kuşanmış hali
durmadan kanlanıp hatırladığımız
bunalan kadınlar
ben alda'yı bunalıyor görüyorum rüyamda
kırbaç gibi insanı saran etrafımızda
kelebek kanatları gözler
akılda kalan ağızlar
hatlar
seviyi yoran alkışlar
bir şehri paramparça edip 
ortasından yarıp uykuları
evlerin sahanlıklarına
misafir odalarına
lavabonun altındaki dolaba
çocukların hücumluk yataklarına
iri erkeklerin şakaklarına
kadınların çırpınan dudaklarına
ve kızların sancaklarına sığınan
ve benim damarlarımda itişen uykulara
bir şehrin ortasından tren geçiyor
o şehirde büyük rüzgâr vardır
bir oyuncakçı vitrininin önünde
insanların durdukları ve duruşlarını
değiştirmedikleri trenle birlikte
şehrin ortasından oyuncak trenlerin
cezalandırmış şekilleri
kendisini buyruk 
vitrine yapışık insanların kafalarındaki
içlerinden geçerken dönüp bakmadıkları
durdurup parçalamadıkları
önüne yüzer ellişer
yatıp apartman kadar 
ağır tekerlerini üzerlerinden geçerken
öpüp ağızlarını ezdirmedikleri
noktanın sonuna kadar
bir sinir bir can yanmasıyla
bir parçamı
bir demir mengeneye
koyup sıkmak istiyorum mu nedir
dilimi
bir acı mı ne gerek
öyle uykum var ki
öyle istiyorum ki
o içinden marşandizler
şimşek gibi fırlayan
şehirde hemen
hat boyunda ilk tahta evde
derin yatakta
her an çığlıklarıyla
uyuyayım kıyametler
bir ejder geçsin
öyle tanıdığım
öyle canımın içinde
durup gelmeyince 
morfin gibi arıyorum direnmeni
iğne üzerinde yüzün gelip
kuşatmıştı beni
ama düşündükçe Korkmak
yüzünle geldiğini
Ve bunları elbette çabucak geçelim sevgilim



Ellerin çıktı ve göğün ortasına geldi
Tarlada
Bakışı gittikçe yer toprağına
Çakılan
Bu kadar beklerken habersizdi
Ve hatta onlar da habersizdiler
Sular mı anladı
Dağlar mı sezdi
Yoksa birdenbire bir çiçek mi
Bir gün
Herhangi bir an
Ama bir çelik an
Her şey 
Ve hepsi başlarını kaldırdılar
Ve hemen ellerinin gölgesi düştü yüzlerine
Karmakarışık belirsiz uzun
Geçti ve geçti gölgesi
Zerdüştün ayaklarından bir kartalın



Asrımızın zarif düşünceli gençlerinden biri
Kederli  elini
Temiz alnına koyarken fikretmek için
Çocukların susması 
Kuşların ve kedilerin uzaklaşması
Haritaları üzerine bezlerin atılması
Lambaların kısılması
Kadınların bir vakit konuşmadan
Yaşaması gerekebilir
Ve açılabilir görüntümüz Sahnemiz perdemiz:
Hergün bir miktar kros boksit asit
Ve arenamız
Dokuzyüz milyon müslüman rüyalarını hatırlamadan uyanabilir
Baş efendimiz
Görüntümüz
Sahnemiz 
Perdemiz
Eğer dualanmasaydı sesimiz
Eğer yaradandan o güzel ağız
Açık ve seçik
Dilemesiydi demeseydi 
'Allah
Sesinizi
Mağrıptan Maşrıka Kadar Duyursun'
Düşünmezdim üzerinde
Binmezdim deli deli koşan küheylan
Bildim Sensin Sen Sen
Diri Diri Diri Şahım
Diri Şahım Diri Diri
Dirilt Alemi Alemi Alemi Alemi
Çünkü dokuzyüz milyon müslüman rüyalarını hatırlamadan uyanmıştır
Bunların üzerine ezan
Ucu sancılar vuran
Bir kırbaç olmalıydı
Her duyan
Bağrını açmalıydı akan kanı da sevdayı da yorumlamaya almalıydı
Hayır dokuzyüz
Milyon müslüman
Tarihin hülyalarından vazgeçmiş olabilir AMA BEN
Elim dizlerime Vur Kalk
Müslümanlar uyanın Eller Dizlere Vur Kalk
Yumruklar dizlere vur vur
AMA BEN Ama ben Ama ben Ama ben
Korku gerek tenlere etim kalbur
Deşer bakışın kıyar da kıyar
Korku gerek reca gerek
Yanlış anlaşılmış olabilir
Sesini duyuyorum kendimin/kelimeler kendinden emin değil
Yanlış anlaşılmış da olabilir
Aklım başımda mı! Değil
Ve sesimi duyuyorum
Kaburgalarımın gelip artık kavuşamadıkları iniltiden
-Kulun korktuk şerrinden
Ağzımız yerlerde kaldı gerçek dilimizden akmadı
Kuldan korkarken gel zaman git zaman
Bir hayat ki haşa korkmadan yaradandan
Ama elbet ruhumun vazgeçilmez akışı baş çarptığım kayalıklar
Irmaklarımın altından akan ırmak
Sandal sefalarım Marmara toprakları
Ama söyle olmuşsa yüzüme karşı söyle neyi inkar ettim
Dilediğim en güzel hayat 
Çöplerin içinde rüya aradım
Düştümse eğer sana bakarken düştüm
Sen dinç zaman
İşte kuluçkan
Bereketle taşan yağ küpleri gibi
Parmaklardan akan çeşmeler gibi
İşte sinem kalabalık ve kendine zinde
Kullardan pervasız nesillerden biri
Aha Şeyhefendim Aha yüreğim
Göz kapanır akıl susar susar akıl
İstersen haydi haydi haydi
Yeryüzünün bütün gümbürtülerini çağır
Çehrenden o azgın maskeyi dök
O evleri kedere boğ
Nasıl olsa her kucaklandığın dalgada
Bir gemi kadavrası gibi ikiyüz yıl parçalandın
Mahşerinde uyanacaksın
Ağzının
Korkuyorum o nedenle
Başım eğik
Dilim kapalı



Evet hatırladım
Küçük basit şeyler 
Yetiyor kederlenmeye
Ya mutluluğa



Aşk bu 
Kanatları yıldırımlanmış katı boğalar
Ateşin saydam gövdesini kırarak
Yatarak hayat dolu sarnıçların karnına
Sıkı sıkıya kapalı sivri ve kıvrak gaga
Delip geçecek dalıp yeryüzünü
Bak istersen avuçlarıma
Küçük parmağın hizasında o derin havzada
Göğüs göğüse iken ikimize
İki ayrı kadeh gibi doldurulmuş yudum kat'i
Sesin
Sırrım
Gözüm palaspandıras çehremde
Aşk bu 
Çölün sarı sofrasında atlılar
Hepsinde 
Gererken parçalanan elimde 
Çelik yay parçaları
Ağızlarımız kum rüzgarlarıyla yanık
Yiyip içmezik acıkmazık
:Başkanları
Uyutmasın vahalar diye
Koynuna doldurmuş yılanları:
/çocuk
Bir tane.Dayanmış yanağını cama
Karşı evin balkonuna bakıyor
Orada bir çocuk
Tutunmuş demirlere../
İki kadeh arasında ufak kara nehrim
Beni senden bölen.Suyu yakut de ki kafur
Çölün arı çehrenin gamsız ölümün uzakça olduğu bir demde
Diz çökeyim söyle 
Tahtın nerede
Bende kaynayan sende kaynak
Tıpatıp iki kristal küre
Aramızda ceylanımsı bir sıçrama
Çalkalanır sonsuzca.Şöyle irice
Bir kelime bul ok atsın döş kemiğime
Öfkemi iyi belesin öfken
Aşk duraksar ve yara alır
Uçak çelik rengi göğü sesiyle sokunca
Alçalarak yemyeşil ekinlerin arasına 
Kuru ekmek yiyen üzgün köylüleri bombalamaya
İlkin küçük nir göl kan dolu ağzı
/hava nasıl da yeşil/
Su mu yoksa o katı ışık mı yanakların taşıdığı
Nilüferler isteklerkoca bir dev
Aşk bu çiğnenmiş kırbaçlanmış alta alınmış
Tanıyıp tutunacak bir insan arayan
Gördükçe çelik kazanlarının iç kaynamasını
Kaliforniyadaki silah fabrikalarını
/Doların egemenliğ halkın refahı:
Depolar boşalmalı/
Aşk aşk bir şehir harabesi daha kazandın
Kurşun kanatları gergin
Fosforlu mermiler yine taze
Yıldırımlanmış boğalar
Havanın katı gövdesini kırarak
Yararak hayat dolu sevdanın karnını
Pilot ağzı zehirli bir dil
Kentelenmiş çeneler arasından 
Gözler ovaya başını çıkaran insanları
Haydi aşk aşk
De ki dağları delerim senin için
Yıldızlar yakarışlar açık kartlar
Ve haydi hoşçakal
Kilimin üstünde
Bir ampül
Bir kırbaç bir ayakkabı



Koşu koşuver nargözlüm
Yuvarlak biçimli ayakların
Küheylan kolanı gibi kuşağın
Gürbüz kalçalarının üzerinde
Koştur azaplardan kaçalım
Koruklar üzümlenmiş mi bakalım
Bir söze iki gülüş bir öpücük
İki bedeni birbirine katalım
Ruhsatlım sevdamsın berigel
Kanın höpürtülü başın dik
O seven yuyan bakışınla 
İçimi yu mermer döşegel
Dorukta yeni ay ince işaret
Ne kem gözler gezinir karanlığa
Ne evin sevincinden korkan bulunur
Asmalarda güneş ve çocuklarımız
Çardakta ıslak ve ekşi uyur
Bacın bazlama yağlasın sahana
Mutluyuz tüm dünyaya duyur



a
Dehşetli üşüyor
ansızın gözbebeklerinden alaturka kurtulmuş
yoksa saçları bütün saçları dünyaya akıyor
aksarayda ve üç kulaç derinde
beklemek daha başka sırtüstü yatıyor
bütün azaları kirlenmiş
günahlarından işlenmiş apayrı tüyleriyle
kızlığından tavşan dokunulmazlığı bir sahne mutlaka
ve galiba
karnının bir bölümünden sonsuz ürperiyor
topyekûn bahriyeden ve murtazadan
çırılçıplak saçlarıyla gizleniyor
delikanlı kucaklardan hoşlandığı kadar
derin yataklarda anlaşılmış
haydarpaşadan binip kurtalanda
trenden iner gibi bir kız
beklemek daha başka şey
sen benim kızlığını bildiğim
kiliselerden kaçmış yağmur gibi gözyaşlarınla
minareler gibi tutuldun
sır vermez dip odalarına atıldın kahramanlığın
      başkalarına kalırsa her an dokunulmaktasın
bunca tanışıklığımız varken
sana dair
bana söz düşmüyor eğer düşerse benimle kutsaldır
     buna rağmen
başından bir maceradır geçmiş
bin türlü makam geçmiştir derim
b
yaratılmanın bir yoksulluğu da gereklilik
bir de
öğünmüş gibi değil oysa kuşların
ikimizi gece yirmi dört cephelerinde gözlemesi ustalıkla
yüzde yüz bir tanımazlık sorunu
her yanın dudaktır üstün bezelye taneleri
senin kır çiçekleri ayarında laleliğin
mayland'da hiç ama aşk değil
      bir tutam göz ağrısı
      aşk değil
kana bulanmış bir yürek
bir etek serüveni
sonuç zavallı ilkbahar giyotinleri
güneşin ilgisiz damarlarıyla yapayalnız bir keder
      sendeki santa luçiya gözleri
      benimkisi harzemşah
c
saygılı dudaklarınla yarıştım
ince bir ilgi yaşadım kıvranışlarında
gözlerinde 'harikulâde' yaş bulutları
Yürek safındaydım sen bin mil uzaktan koska
göz değil aşk
aşk değil bin çeşit göz
bunca çıldırdım hem ilgisiz
koridor görüp ölüyordum
çizmeli tülbentli kız
saçlarında yirmi yedi yıl lodos
laleliden otobüse biniyor
kimbilir nerede oturuyor
her çizgisi ezmeyle bilenmiş
üç 'aziz' bakışını yakaladım
bin yıldır cephane taramış
hep blek börd bir gözdeyiz
sıra kimin
benimse - rölans



karanlık basmadan ovalarıma 
kainatın duru illetsiz aydınlıkları 
katılaşırken çocuk ruhlarında 
karanlık basmadan kararmadan taşıtlar 
et kemik taşıtı tam da 
mayalanmış yüreğimin hamuru 
ve ne yakıp kavuran 
yaklaştırmayan kalıplara 
hiçbir daraban olmadan 
ziynetli topraklara da 
yanardağ akıntısı yer cazibesine mermut akan lav 
katiyeti heybetiyle 
akıp 
dağ'la terbiyeli bir insan eli olan elinle şekillenmeye hazırken 
NEREDE BULABİLSEM SENİ 
yetişip dizüstü düşebilsem eteklerine 
karanlık basmadan 
dünyayı kapatan karanlık 
elimizde kılınç 
ben ince işler ustası musa 
kardeşim ya ki heybem 
değişince kubbeli evim 
girdabım - 
tövbem 
kapımın önünde akan ırmak 
en zengin denizcisi incilerin - 
uzak şarklara yollanan elçilerin 
kelimeler 
okyanusla yarenliğe dalıp 
çoluk çocuğu unutacak kadar bol ve bereketli 
binlerce yılçün kurulmuş 
bir zemberek içimizde 
ağzımıza boşalttı onca sözden 
birinin heybeti ve lezzetinden 
damağımız çatlamakta 
ya ani karanlık 
'inanana rahmet 
inaçsıza esef' olan 
(hiçistanda 
bir rüzgar belirmiş 
kulağımıza gelir 
bir ey muhalif rüzgar ki oyropeiş örneği 
hafifçe terli bedenin krondeli 
göz dikmiş duyduk ki 
meni yataklarına bile)
/japonya büyür büyür bir gün 
toprağını denize yayarak 
peygamber sözüne ordan hizmet olur/ 
kucak açanlar kadar geniş istekli 
göçüp gelenler kadar hafif 
az'la doyan yük olmadan 
ve başlar 
kimin yüreği daha yüce yarışı 
musa kardeşim ağlamaktan mı 
okumaktan mı az uyumaktan mı 
kan gölü gözlerin 
her an karanlığını giyinecek gibisin 
ne kadar uzun sürüyor 
ta içinden gözlerine gelmesi dikkatin 
karnın ne kadar küçük ve içerde 
ince belin 
fazla kabarık değil kemiklerinden etlerin 
biliyorum ancak sen 
bu kadar yetindikçe ve ekmeği 
böyle mübarek tuttukça 
doyar karnı çinin hindistanın amerikanın 
sen olabilirsin çaresi 
su içinde 
susuzluk hissinden ölen kimselerin 
musa kardeşim haya'dan mı 
boyuna posuna güzelliğine rağmen 
hafifçe kıvrık omuzların 
hafifçe eğik başın 
hele terazi tutuşun 
zarif 
sapasağlam 
ve artık 
en insansız çölde 
tek başına kalsa bile 
eğilmezken adalen bile 
yine de 
bir nebzesini tutsa yüreğindeki tartarkenki dikkatin
ikiye yarılır bir su aygırı 
ve çocuklar tuz yalarken çocuk avuçlarından 
NEREDE BULABİLSEM SENİ 
baba bıçağını ağır ağır çekerken 
YETİŞİP 
ana dalgın ve su dibinde yürür gibi 
DİZÜSTÜ DÜŞSEM ETEKLERİNE 
ana dalgın ve su dibinde yürür gibi 
üzüm tiyekleri ceylan dolu etekleri 
1 
çocuklar 
kurtulamazlar yanaklarına konan yaradan 
olmadık anda bırakılırlar 
sonra 
nice sonra 
hatta bazen karanlıklarına uzanırken kadar sonra 
üzerinde gözyaşı izleri 
senelerin izleri ile yol yol kalmış yanakları 
mahzun yayılır 
ancak görünür güzel dişleri 
ve 'kuşlar da kaderle uçar'



bir çiçek bahçesinde geceye durgun kalışın yağmur sıcağı gibi
öptüm sonsuz gidişinden. saçlarının seyriyle seni
yolları aşklara davul çalıp çağrılmış yalnızlarla dolduran
akrepleridir duygunun. karanlık ordulara güneşsiz sokulan
bunlar canlanınca ne ateş kirli taşlar ne böcek
şakakların sıcağında kuytu bir ses büzülüp ölecek
sabahsız kuşlara koşarsa durur mu evreni omuzlarında
bahar şenlikleriyle. sürdüren ellerini yangın borularında
şaşkınlıkla başladı bu atlar bu savaşlar insan buluşlarından
burda biter düğün. gidilir mi evin soğuğuna çölün sıcağından
gemilerimiz saklanır. ağzımızda bir aşk kaçışı vardır buluşmaların
saplandık tadına. durduk alnında yüreğe vuruşların
yollar sellere gider. açılır parklar artık kuşlar dağılır
bir aşkı gözyaşlarıyla bulvara çağırmak hiç keseye mi kalır
çizildi yalnızlar. senin gelişin ne de süvari köprünün diplerinde
geçer üstümüzden yağmur alan donanmalar. kürek sesleriyle
koşu bitince aşk bir yorulmadır kaçılmaz kırbacından
sayılır günü geçmiş anlar boşalan hangi tüfeğin arkasından
oturur iki bakış ormanından gerilip bir masayı kollar
uzayıp uzaya giden akrebe katlanıp zincire gelmeyen yolcular
bu bizim sesimiz denizlere ateş gibi eller açılır ortasından
su konuşmaz toplanmaz kuşlar. Ne kazandık yaşamamızdan
biz harcandık anam hem kelimesiz kapandık
sevgi ektik. Sonsuz seçtik. Beğendik. Ama toprağı kazandık
sevinçle kaçın kurtulun ölümlerinizle. Yalnızlıkla ben kaldım
sevindiniz işte alın kurtulun. Aha size son atım



Mutluluğu denedi
Olmadı,
Fırtınalarda ölümü bekledi,
Gelmedi,
Rüzgarlardan bir fısıltı istedi,
Duymadı,
Sevdi, sevgi oldu,
Aşk dedi,
Sevişenlerde onu buldu,
Vazgeçecekken
Aşkın gücünü unutmadı,
Hep yeniden başlayan,
Yalanlarla dolu yoldan
Daha aşık,
Daha kederli,
Geldi geçti.



Eski şairliklerim gitti gözümden
Gayridir başka bir hal kuşanıyorum
Azık yoldaş olmaz haydi geç toklukları
Az'la doymak yap deş insan zamanlarını
At al at bin at kuşan da ciğerin koş
Davran bre çocuk doyma ilk sulardan
Hehey gözüm hehey gözyaş odsuz kaldın
Nice hançer dürdün sabır balyaladın
Göğsümde bir küçücük derya buldum
Kabına sığmaz bir ceylan yoldaşım
Eteğini toplamış bir sevgili düştü kumsala
Ufacık kuru dudaklarında bir hasret sayhası
De Zarif inle. Ta ki huzra vardın
Nice yıl isyan durdun gurbet kaldın



Çiledinmi
Dünya tutar inilemen
Ne saltanatı dünya pahada
Ne saltanatı dünya pahada
Ne kalbi altın mezarı şöhret
Yer şahit
Şahit bizler kardeşlerin
Alevli hüzünlerdin mevla için
Ne atın yıllar verdin hep
Dirilsin diyordun ve yöneliyordu binlerle
Kapkara parlak ışıklı ve ışıtan göz 
Kıvırcık utangaç ve uçurumlardan güvenlere götüren
Ve yalın
Henüz gelmiş gibi kınından
Ne altın yıllar verdiğin hep
Ve ağır ağır çeviriyordun
O dalgın ve ağır yüzünü devrin
Yuya yuya o güzel Elçiye
Ne altın yıllar verdiğin hep
Biriki bronz kişi konabilseydi önüne
Ve ne altın yıllar daha çiledin
Artık yalnız değil adımların
Şimdi daha iri doğuyor sabahları
Horantası bir hayli arttı güneşin
Kişinin güzelliği ağa ustalarına göredir
senin köylün olayım
o uzak iklimleri erişilmez beldeye
bakabilemezdik senin götürmen olmasa
şu küçücük kalpte 
(yaman halimiz helal ettiremezsek) 
nice hakkın yüklü.



Bakımlı parkların görgülü ağaçları 
eli yüzü düzgün kibar dalları
Sarı yaprakları günışığını sarınmış bırakmamış
Banklardan her birinde gündüzden kalma bir koku
Bir kedi miyavlar yalnızlık hakkında
elinde bir belgeyle geçer
Yakın denizde bir derinlik kokusu
ve kımıldayan bir ölüm duygusu
Ve deniz
Onun sularda olmayan bir sesle
mendireğin iri kayalarına yalvarışı
Işıklarını takınmış zillerini kapamış son ada vapuru
Haydi ay da sulara kaysın denize yaysın gümüş dantelasını
Bir şair olarak geç karşılarına
Bir de sevgili yavrula kalbinin minicik seslerinden
Yavaş yavaş boğulan
Hafif bir de sarhoşluk özlemiyle kendini
Parktan anladığın dostluğa ver
Bir miktar da elbette ağlamak istersin
Saçın kararmış yakından neşeli insanlar geçmiştir
Haydi toprağa çök de ağla
Ve bre
Başının üstüne uykular çağıran adam
Kendi yamanevinden habersiz dam özleyen adam
Bu şehrin gecesinde bulduğun safiyet şeytandan
Deniz ve vapurlar ay ve ağaçlar ne de kedi
Ne de elin ayakların duydukların gerçek yerlerinden değil
Şimdi geç bunları geç parkları geç
Hepimizin yırtılır gibi olan ağzına bak
Yazdıkların şiir değilse kalsın
Cennetse sevdan çık dışarı
Solgun ışıklar
Sessiz ağaçlar parklarla
O cümbüş gecesini de tak peşine
Yazdığın şiir değilse bırak bunları kalsın...



Artist milletizdir.
Bizde defaten ölünür
ve kalkılır ki sofralardan
hamdüsenalarla palalarla
el yıkanmadan
ağız misvaklanmadan
zinhar vurulmaz ha
ne dosta ne düşmana



ve elbet 
gözlerim sularımdan çekilince 
ürkek bir ceylanla anlaşırım
yüzünün çok yakını olan bir limana
dilinin ve ağzının verdiği baş dönmesine
bahçeni tutan tavşanlara sığınırım
kanımdan geçilmiyor moraran ağzım
kovalanıyorum
ikinci zaman karanlığı iç çarşılar
ey şafak bir askerle anlaş
çünkü namluya sürüldün
işte burada bir ordu yürüyen karnımda
izim sürülüyor köpeklerin sürünerek yaklaştığı
anlaşılıyor 
hatırlarımıza dokunulmamış
fakat el konmuş aşkı yaşatırken kuğuların
geleceğimizin serin suları ve göllerine
ey kadın kokla beni
hayatım yasaksınız
gelinmiyor akşam zaman kaplanı
kaçmıştım yeni bir ırmak şeklinde
hayvanların ilkbahar sıcakları bölümünde
kıvrılıp yeniden yakalanıyorum
cam kesiyor göğüslerimi
boynuma zümrüt bir gerdanlık atmışım
hem şarklıyım ben
gövdem yara dolu
sevdiğim kolla beni
anlıyorum
fakat artık dayanılmaz sarmaşıklara
öpüşüyorlar
harbin bittiğini söyle ayrılsınlar
çünkü gece zamanın katranıdır
gelip geçecek gibi değil omurgamdaki didişme
çantamda sevişme askerleri
harbin bittiğini söyle
önce beni boğacaklar özgür ve sevecen olmak için
bir bıraksam 
yakut bir kuşun içinde duran ellerimi
sevdiğim 
önce kemir bu tel örgüleri gövdemden
geç derimin altındaki tehlikeleri
yürek kızgın bir kuma devrilmeden
yokla beni
anlıyorum kaçmaya zaman yok
şafak birden doğrulacak



Yüklenip geliyor gökyüzü evimizden yeryüzümüze
Dilimize onur veren kelime
Güzel ticaret ettik
Çölü okuyabiliyoruz deveyi çözebiliyoruz
/Delicesine yalnızlıktan yana reyi
Elleri berrak ve dolu
Arındı soyu kurudu kinlerin sanki
Vuruyordu son bahtsız atılışında
Köpeklere yaslanarak bir avluda
Ve ayaklarının altında
Her kiminse doğranmış saç örgüleri/
Ve şimdi adam ey çocuk
Eline  bir dudak inziva al göster onlara
Belgele sevişebildiğin aklın
Kuşların o hızlı oluş adına
Çalılardan uçurduğu baharla
Uzaktan kur düşleri ve başla binmeye
Gemiler gibi gelen günlere
Ve özenle seçilen söylenen kulaklara
Yeni yeni hecelediğin tattığın
/İyice düşün ilk kez kim duyuyordu ayetleri/
Hatta  o ısılı ve tamam edilmiş kelimeler yardımıyla
Nerdesin ne suçun var anlarsın
Gibi dost ettiğin paha gerçek paha
Bilinir ki yolluyor yiyeceklerini senin katına 
Seni çile çektirilen
Verdikçe alan kelime 
Susuzluktan kalma bir sarhoş ağzın
Salt ona adımların
Yalpa yok elatışında boyuna sürdüğün o
Ve hadi artık. Konuş
Nasıl buldun yolunu
Ki akıyor her gece ruhun bütün gücü
Bir fırdönüyü saklıyor eşyalar
Sen ıssız tekbaşına ve mağrur
Batıyorken yatağında
Nasıl da ateş sıcak içova nabzı
Zamanlar indirir kaldırır limanları
Sanki bir kuş ağzı bir kadın ağzı
Su başlarında sel yollarında hayatın
Kuğu kanatları beyaz soluk alışları
/Derken rahimlere kapandın
Dirilik harflerle çalkalandı
Boşaldı boş çanaklarına kavganın/
Kaynak yeniden yumulu parmaklarını açıyor
Biziz şimdi görünen artık salındayız aşkın
Yüz yüze koyulduğumuz sır vakti: Olgun ve hazır
Yine uyandım
Sabah
Yine büyük
İsmimle ancak
Aynı sarnıçta düş ve gerçek
Alıp veren sakınan etim
Soluduğum bakış
Can levham duvarlarım senin 
Bana giysi verdin
Öyle biliyorum giyinmeyi
Beni doyurdun
Böyle biliyorum doymayı
Ve sayıyorum kimse yok
Öyle böyle bir doğa
Yalnız beni götürüyor kıyamete
Görüyorum ki farkediyor
Gülümserken korkuyorum
Elime açılıyor yüzün
Duyuyorum buzlar gibi
Sensin bana
Sanki kendimden bana
İçimden tüten
Sensin doğduğum sabahları
Işıklarına uzandığım başları
Dünyaya bırakan
Sensin güden
Kanımın düşüncesini
Sen ince şavk toplam zaman saf hayat
Tek diri
Sensin yüzen geceye
Tek diri
Sensin yüzen geceye
Yeryüzü
Sen ayrılmadın hiç
Evimizden
Uyudum yine
Gece
Yine geniş



gülünç şapkalarını sahipsiz şapkalarıyla
bazen mavi yanaklı bir yıldızın, 
kızdan heykellerini
utanç ve yenilgen
bir gardrop odasında
tanrıya benzer
herşeyim
dünyada
üryan dolaşan bebeğin
özgürlüğün ama herşeyin
özgüre ödünç verilen geleceğin
erişilecek bir üst bir alt kent
bir de
içine durup demir atılacak
bu binek aşkların
delikanlılar sofrasında
kamçılı bağırışları
derken
merhem
yok merhem
derken
avuç içlerinin kadın bölmelerine
kadının iki havuç hacmindeki kadının
en usta hücrelerime
en yanıltıcı en dolup en boşalan
ve en boşa atılan
yıkan hücrelerime
bükülen dizlerime
ve kasılan karın etlerime
kendime gelince ben kim oluyorum
cevherim neyse nereden geliyor
nereden nereye ne mi
duvarların fayans çinko benzerleri
kendime gelince
gözlerini cihan gözlerini
ellerini kollarını parmaklarını
göğsüme göğsüme tam yüzüme
uzatan eşya beyleri
çanak çömlek
varlığına vardığım hücre gece
her yandan karanlıklar biçilir
dikilir üstümüze
yolda kamyonlarla süt satanlar
düşleri
evleri ufalayan ve büyüyen çocuklarından
değerli bir yoldaşlıkla
ödünç alan ihtiyar babalar
ateş yanan sokaktan geçiyorlar
delikanlılar baba ve adam
delikanlılar ve aşk
delikanlılar sevdalı oluşlardan
bir yıldız poyrazı
isa meryem kadar
bir balıkla girince sulara
insanlar kelime hücrelerinde
isanın denizlere dağılan saçlarında
-isa da tam denizlere göre
insanlar isaya göre
eşyalarıyla ve hayvanlarıyla
yaşar akıp giden uslarıyla
geliştire geliştire
bütün ölmek ve öldürmek sınavlarını
anılarda bırakmak için
tanrının ve meryemin yavrularını
delikanlı bir çağanoz fabrikasında
yürekleri devrilir doğum günü bayraklarıyla
kentlere çağrılan ve insan biçimleriyle
nefret biçilen
ve bunları düzenli anneler şeklinde
yalnız düşman getiren
babanın gecelerine
delikanlı
bir sahnenin perdelerinden sonra
katmerli kadife ve kapanan perdelerinden sonra
açılıp kapanan karanlık küçük odalarda
ve karanlık küçük odalarda



Karşı dağdan meleyen canım
Günler nasıl homurdanıyor başımızda
Elini uzatıp baktın mı yas var komşular ülkesinde
Bülbül neden kenetlenmiş Sorman oldu mu hiç
İskeleti havlar mı bir insanın. Gördüm
Karşı dağdan meleyen canım
Evin görünmeyen elleri
Yağmur yanaklarında gözyaşı taneleri
Art arda gidenler can pareleri erkek kardeşleri
Evde kızlar kimsenin görmediği kızlar
Ateş gibi ülfetleri
Dağlamış serin taslar bakraçları
Anaları bilinmez bir köşede
Bir nağra gibi. Hayatın başında
Tozut koyun yünlerini hallaçla zamanı hallaçla
Bir kapalı ağzın var. Sanki susar çağın ünlü marşlarını 
Yüklükten bana bir yorgan çıkardılar
Üstü mavi papatyalar
Bir dehlizden geçirip zirveye döşek attılar
Taradılar uykumun saatlerce uzun saçlarını
Şimdi sırtım sağlam
Karşımda hamle yatakları. Bir elimde kılınç bir elimde zafer duaları



Sabahtır
Alkışlar gecenin
Sıcak damları sükûn yapılarıyla 
Aydınlatır bir ucundan 
Kahvaltı sofrasında çay tasını
Düzgün uysal Işıklı bir de ağız
Gizlice götürür hücreyi bütüne
Ve akla her gelen telgraf telinde 
Öpüşür iki güvercin
İncelmiş ve yumuşamış gagalarıyla
Bu geçen mızrak 
Kalın kararlı
Atanın değer biçilmez atıyla
Kuşkusuz yolunda gerek
Mızrak geçer ışığı
Geçer geceyi dolduran karanlığı da



Bazen anlıyorum,
bazen anlamıyorum.
annemi,
babamı nenemi
annem şöyle der
göstererek beni:
cin gibi maşallah
cin ne demek? 
gibi ne demek? 
babam diyor ki
bana bakarak:
altını üstüne getirmiş evin.
hiç yapabilir miyim 
dediklerini? 
ninemse der bana:
topaç gibi
bir dedem açık insan
pek de zeki.
dilinden bal akar.
attaya gidelim der.
al sana şeker der.
göz kırpar.
okşar.
sever.
bir de gıdıklar.
dedemi çok anlıyorum.



Bırakıyor ardından belalara beni
Tedbirim öldü gövdemin binası geçti
Göğsümde ince gergin çelik bağcık
Tenimi bastıran içerilere
Bağırıyor leylaklarım ağlıyor ağlıyor duvarlar
Çatlayacak gibi susuz düzgün ve biçimli sanatlar
Çocuk yığılıyor kalp kalp üstüne konuyor
Bir baba damarı vuruyor sökülen nabzım
Şimdi batar birkaç nesil azdıran bozgun
Simsiyah aklım ve beyaz bir nokta kalbim
Kader akışı alkışlanıyor her kârım
Nazlı buluş git git kabarıyor dalgalar
Çare yok gür gür bağıracağım yoksa bu sefil
İsyan yüklü gemi zor kayalıklarında gönlün
Harp. Ezilen etim söğülen köpekliğin için değil
Güzel ölçülü zulmetmeden yeterince öldürüşüm
Harp geliyor bir güzel bilendin mi kardeşim
Binlerce cilt tutuyor kılıçların hançerin
I believe in you believe in we believe in
In la ilahe illallah la ilahe illallah 
Şimdi halk yüceldin guslet suyun götürmesiyle kuşan
Yüzün kolların ateş yakmaz başın ince ayakların
Dünya bir konak bir konuk ölümsüz hayat içre
Geçildikçe hor öpüldükçe soyunur şehvete
Şehvet ahırı değil yeryüzü
Domuz ahırı değil yer toprak
İki bakışımın arasında bulduğun toprak
Dört köşe duvarlar siyah örtü ve göç sesleri
Kapanıyorum kabul et öyle buyur
Bin açılı örtüye daha sar beni
Bin yıl bin daha
Dursam kapında
Sayısız perdeden bir perdecik kalksın için
Başım yüzüm kızarır haddim olmaz aslında
Sakin ve gövdemin mızraklarını döken bir geliş
Vara gele ancak birkaç ağaç alıyor göğsüm
Sakin ve daha sakin mızraklarım dökülsün daha
Aniden çıkıp havlayan köpekte emanet bugün
Binbir helak ve Allah selamıyla girilen ovada
Bir dağ gibi diz çök kendine ırmak ol tut tut bırak yıldırımları
Sakin daha sakin kımıltı yok bakışında
Bırak toprak altında göl olsun gözyaşın
Bir çeşit isyandın gönül ağlaması ilacın
Destur. Nice uzlet makamından geçersin şimdi
Şimdi çağırıyor o güzel aşka beni yalvarıyor beni
Duruyorum ve çeşit çeşit ölüm omuzumun binileri
Bu ova cennet olmalı sayımızca bir cennet safı
Bu çukur ateş olmalı sayımızca bir cehennem safı
Ya bu yol. Ayağın sahibi gövdeden habersiz yürüdüğü
Gövdenin ayağa merbut ayağa dönük ayak kesildiği
Sen gönlünü yukarıya bil
Bir dağ nasıl söylerse öyle söyle
Bir dağ nasıl inlerse başla öyle
Ey zarif sen de ata yoluna meylettin
Korkarım binbir belaya dayanmaz sıkletin



Yaşamak bir sokak lambası gibi
Bir gece evden atılmış bir çocuk sanki
Tek bir damla tek bir ses gibi
Aklıma düşüyor 
Artık delirir koşar şimşeklerim
Yaşamak bu nadir ve gevşek
Hayır bugün hiçbir kimseyi alkışlamıyorum
Ve onların dikilip içi yumurta çürüğü kokan
Kristal fanuslarına baka durdukları gibi bakıp durmuyorum 
Ve bazı bey alıkların dediği gibi
Sadece yürek arılığını arı bulmuyorum
Düşünün 
Tohumlar ekilir
Yağmurlar başlar
O zaman filizler bir karış boyu yükselmiştir
Köylü davarlarını alır götürür sürer üstüne
Başak dediğimiz rahmet ondan sonra fışkırır
Esas ondan sonra gövdelenir
Görmezik/ gördürürler
Davarın yedim doydum sandığı
Bir dalgınlık 
çünkü benden bir kahramanlık kalacak
çünkü besmeleyle başlandı
çünkü desturla tuttuk ne tuttuksa
çünkü imanla çok şeylere çağrıldık gözümüz 
dağlarda kaldı eşya geride kaldı
dünya arkada bırakıldı
bir diş gibi ayrıldık çenemizden
dil çağı kapandı göz bağı koptu
bir tövbe sancağı açıldı bir zevk süreci değil
çünkü bütün o zamanlar toptan kullanılmış oldu
içinde zalimlerin asılma sahneleri
içinde kan akıtanların kanlarının seli
içinde mahzun edenlerin gözyaşı nehirleri
çünkü tövbe edildi izin verildi besmeleyle başlandı
sevgilinin elinden dertler hoş
beline/ çamur çamur olarak
tekme tekme olarak
on gündür ve kırk gündür daha
aç acına ayakta
durmak
elli gün ayakta durmak olarak kaydedildi
sevilinin elinden bağış ve kefaret olarak
bilindi
kabul edildi
razı olundu
ağlanmadı
peki ekmek istenmedi mi istendi
Sadece bir parça ekmek istendi tapınmaya bedensel güç olarak
Yalvarılmadı HİÇKİM
SE
YE
ağlanmadı
razı olundu kabul edildi öpüp başa kondu
ve çünkü tövbe edildi
bir tövbe  sancağı açıldı bir zevk süreci devrildi
bir isyan kazanı devrilmedi
itiraz isyan akmadı
bir tövbe sancağı açıldı
çünkü bütün zamanlar toptan kullanıldı
içinde zalimlerin asılma sahneleri
içinde kan akıtanların kanlarının seli
içinde mahzun edenlerin gözyaşı nehirleri
çünkü tövbe edildi tövbe edildi
ağıt güzel vakitlerindendir
estağfirullaaaaah ve işte böyle uzatarak
kalbim aç
etim yanık
Dünya diz çöktüğüm yer kadardır dizimin yanında bir diz
dizimin yanında bir diz sağdan biri iki üç
dört beş altı yedi soldan bir iki üç
dört beş altı yedi
bir sana bir sana bir sana... avucunu aç avucunu kapa
dilini tut aklını kravatın gibi çöz at
şimdi bir damla gözyaşı bir iri yahut



Sevgilim seninle yaşadıklarımı,
Kaleme alsaydım roman olurdu.
Ben mutluluğu sende yaşadım.
Sen benim ilk aşkım dın vede son oldun.
Derin bir aşkla bağlandım sana,
İnan hep senin için çarptı bu kalbim.
Ellerim ellerinde,gözlerin gözlerinde,
Aşkının gücü ile yaşar bu kalbim.
Ben kahroluyorum böyle her gece,
Rüzgarların uğultusu beni korkutuyor.
Bir ürperti sardı tüm benliğimi,
Yoksa rüya mıydı yaşadıklarım.



Karışık bir iç deniz bunalımı
Zafersiz bir kalyonda
Ölümün her anki hatırasından uzak
insanı her halinden tanıyan
sakat bir ölü atlar alıcısı
Ucuza kilitlenmiş bir dağ ceylanı
Ancak bir tabuyu öldürecek bir zamanda
göğün bütün ön görmelerinden uzak
fenerler tutulup tekmeler atılan
önemli bir es çağ tanrısı
Telaşla yenilen analarda kayboluşları
sevgisiz kalan babalarla
lekesiz bir güneşle ancak
çocuğunu sardığı bezler arınan
ağrıtmaz sanılan bir yaşamak şarkısı
ikisinden birini örter kanadı
durulmayıp tabessüm ettirilen şarkıda
sevinçsiz canlara dayanmak
her an bir başka ışıksızı arayan
acıması bir çocuğun masal cücelerine



Ağaçlara kılıçlara benzer çocuklar çıkıyor
erikleri itiyorlar
erikleri onları yırtıyor
ellerinde dürtme silâhları
plaj yıkıntılarına çarpıyorlar
sarsıntıyla akıyor
ayaklarını ıslatan
yaprakların gergin dallarında yüzücü nehir
gerginlik balık kanadı
sertlik gözlerine yakın gelmiş
suçlu ağızlarında çiğnenmiş bir gemi
çocuklar elleriyle dalların uçlarındaki eriklere
bir mahzendeki uzaklığa kayar gibi
Gerçekler başlarına konan çiçekler
yapraklar boğuluyor
yorgun bir meyve daha geliyor ağaç kökünden
bu sırada tramvay geçiyor
ve duruyor fidan küçük ağaç 
göğüne üç ayak yaklaşmış
ilk koçanını ezberine biliyor
her an ürperti geçiriyor
odaya sokulan yemiş
odaya sokulan yemiş 
göz hapsi
evinde durmayı seven kadınlar
mermerle sıvıyorlar çocuklarını
top uzağa yakına çağırıyor
hep bir noktada kalan adam
varmaya doğruluyor
sulardan sorulmayan
ama sulara yatkın anılarına
sevgiler koşturan
pencereyi parça parça aralayıp
denize açılan bir sokak kadını
denize açılan çuha kadınını
açıktan geçen son sağlığa bağlamak için
makine ustası
amma da mideli yıkılmadan geliyor
ve sırrım sessizliğiyle çalışıyorsa başına ben 
gittikçe soğuyan ve soğuyan ben
ekmek kırıntıları döküyor
her zaman yaprak duşları başlıyor
serpilen kuşlar çimen düzlerine
gelip bir kısrağa yakından bakıyorlar
kuruyan ağza kapak göze kapak 
çölüne atılan zar
sulardan serpme balık
deniz görününce kargılar atılıyor
karlı yamaçlardan
kızgın kumlara erenler kaydırak
arkalarından aç karınlı
sevilen kurtlar iniyor
ağaçlar dimdik 
dallarında gergin su
haber gibi bir şey bekliyorlar
kökleri toprağı geziyor 
bir yatağan aşırı gitti mi 
zındana çıkıyor kök ucu
zufa bir cins ağaç
Devlet sokağını tek başına bir ayyaş geçiyor
Kente verdiği cevap pandomim
başı bir gölge altı açıyor
hotozlu kadınıyla 
hovarda adamı
yanyana koyunca yatak
yaşama simidi
şimdi eskimolara bakın
kadınları fok balıklarından
bunda yataklara girip
sımsıcak çoğalıyorlar
denizlerini kargılarını köpeklerini yemeklerini kayıklarını ve kaygılarını
ayı balıkları bekliyor 
ve 
başkentte korsan gülçin dil balığı
yelken
gelmek üzereyim gelmeye hazır
şaramla doldurdum
sözleri ağarıncaya bu geceyi
hartuç ve hece
göğsü kızgın köpüklü tayfası
şişti mi kadın kollarını
kadın ellerini biçimli gergin tutan
insanın su başı rahim
kelime yorgun
gece soldu çan
çan ve çayır
suçsuz çocuklara koridor
yapraklar balık pulu
balıkçılar pul pul
yalnızca bakışlarını kırpıyorlar dokununca
çatılarda kirişlerde serin dubalarda
artık göze bakmak oyunu yok



karanlık basmadan ovalarıma
kainatın duru illetsiz aydınlıkları
katılaşırken çocuk ruhlarında
karanlık basmadan kararmadan taşıtlar
et kemik taşıtı tam da
mayalanmış yüreğimin hamuru
ve ne yakıp kavuran
yaklaştırmayan kalıplara
hiçbir daraban olmadan
ziynetli topraklara da
yanardağ akıntısı yer cazibesine mermut akan lav
katiyeti heybetiyle
akıp
dağ'la terbiyeli bir insan eli olan elinle şekillenmeye hazırken
NEREDE BULABİLSEM SENİ
yetişip dizüstü düşebilsem eteklerine
karanlık basmadan
dünyayı kapatan karanlık
elimizde kılınç
ben ince işler ustası musa
kardeşim ya ki heybem
değişince kubbeli evim
girdabım -
tövbem
kapımın önünde akan ırmak
en zengin denizcisi incilerin -
uzak şarklara yollanan elçilerin
kelimeler
okyanusla yarenliğe dalıp
çoluk çocuğu unutacak kadar bol ve bereketli
binlerce yılçün kurulmuş
bir zemberek içimizde
ağzımıza boşalttı onca sözden
birinin heybeti ve lezzetinden
damağımız çatlamakta
ya ani karanlık
'inanana rahmet
inaçsıza esef' olan
(hiçistanda
bir rüzgar belirmiş
kulağımıza gelir
bir ey muhalif rüzgar ki oyropeiş örneği
hafifçe terli bedenin krondeli
göz dikmiş duyduk ki
meni yataklarına bile) 
/japonya büyür büyür bir gün
toprağını denize yayarak
peygamber sözüne ordan hizmet olur/
kucak açanlar kadar geniş istekli
göçüp gelenler kadar hafif
az'la doyan yük olmadan
ve başlar
kimin yüreği daha yüce yarışı
musa kardeşim ağlamaktan mı
okumaktan mı az uyumaktan mı
kan gölü gözlerin
her an karanlığını giyinecek gibisin
ne kadar uzun sürüyor
ta içinden gözlerine gelmesi dikkatin
karnın ne kadar küçük ve içerde
ince belin
fazla kabarık değil kemiklerinden etlerin
biliyorum ancak sen
bu kadar yetindikçe ve ekmeği
böyle mübarek tuttukça
doyar karnı çinin hindistanın amerikanın
sen olabilirsin çaresi
su içinde
susuzluk hissinden ölen kimselerin
musa kardeşim haya'dan mı
boyuna posuna güzelliğine rağmen
hafifçe kıvrık omuzların
hafifçe eğik başın
hele terazi tutuşun
zarif
sapasağlam
ve artık
en insansız çölde
tek başına kalsa bile
eğilmezken adalen bile
yine de
bir nebzesini tutsa yüreğindeki tartarkenki dikkatin
ikiye yarılır bir su aygırı
ve çocuklar tuz yalarken çocuk avuçlarından
NEREDE BULABİLSEM SENİ
baba bıçağını ağır ağır çekerken
YETİŞİP
ana dalgın ve su dibinde yürür gibi
DİZÜSTÜ DÜŞSEM ETEKLERİNE
ana dalgın ve su dibinde yürür gibi
üzüm tiyekleri ceylan dolu etekleri
1
çocuklar
kurtulamazlar yanaklarına konan yaradan
olmadık anda bırakılırlar
sonra
nice sonra
hatta bazen karanlıklarına uzanırken kadar sonra
üzerinde gözyaşı izleri
senelerin izleri ile yol yol kalmış yanakları
mahzun yayılır
ancak görünür güzel dişleri
ve 'kuşlar da kaderle uçar'



Bulutların yeryüzüne doğru saçaklandığı vakitler
Sürüleri doyurmuş
Köylere emin bir gece yaymış
Serin ve ılık evlerin seccadelerinde
Yatsılarla nehrolmuş
Helal kadınlarıyla yukarılara bakıp akan
Huzurlu gürbüz ve yetişkin adamlar gibi
Adamlar gibi duruyorlar silahlarının başlarında
Meşakkate
Adeta ısrarla
Yılmadan
Sabretmektedirler
Biliyoruz
Gördüğümüz resimlerini
Aylardır birlikte yattıkları giysileri
Çok aşıyorlar
Boyları bosları
Yaşları başları
bakışları 
renk renk
geniş
adımları iri
solukları sıcak yelpazeler gibi
gözüm görmüş gibi onları 
kardeşim gibi gelir haberleri
hele saldırdılar mı
bakılsın gerek
topuklarıyla devirdikleri tank kütleleri
Ne yaman gönülleri
Çöl toprağı gibi yayılı kavruk esrarlı
Yanaklarına
Değer güneş
Ve bastıkları dağ şurdaysa
Ötekinde kıskançlık nöbeti
Hiç kimseden öğrenemezdin
Daha kesin
Gözünün önünde vurulan kardeşinden
Buhara kelimesini
Hiç kimse öğretemezdi sana
Daha kesin ve böyle emin
Ateş altında
Azık getiren kızkardeşinden
Buhara kelimesini
Bir ok işaretidir Buhara
Varılırken ve varılınca
Gösteren
Daha ikibin kilometre ilerisini
Ve buhara ki
Pirlerin
Asırlar önceki kader sürücülerin
İşte bugünleri anlatıp
Kollarına girip avuttukları şehir



Orda şehitler Afgan
Derler ki gel iman armağanıyla boyan
Kan sancağı
Cennet sedirlerinin basamağı
Yanlarında savaş atlarının cezbesi
Her biri islâm ocaklarının gözbebeği
Fidan gibi 
Demir yapılı çocuklar şehit fideliği
Serinliği koşuyor nehirlerinin cennet
Bildikleri yalnız emret! emret! 
Bir dalga ki 
okyanus yavrusu
bir dalga
bedir'den besli
mübarek kalblerinde
fatma ve meral isimleri
bir uçlarından yaktılar mı
kağıt gibi tanklar
elbet şehitler 
kırmızı ışıklar çelik ışıklar
bu renkler bu renkler
kaslar kayalara çalınmış gibi
dil uçlarında ünlü ruhlar
analar dualar dualar
bir gül açtı şöyle bir gül açtı: besmele
baskın emri rehber'in emrinde
bu kalkış gece akınına
yatsı geliyor aralarına
menekşe soluklarıyla
önlerinde diz kırıyor gece
yıldızlar üstlerinde 
bakışlar kırpışırlar dikkat içinde
+ bir omuzun delinmiş
heryana hâlâ dağlar düşüyor
gözkapakların gittikçe ağır
damarlarında sanki bir fil kalabalığı
yaran sıcak ve buğulu ateşleriyle
alıyor gövdeni içine
başında bir mücahit dost nöbette
sanki dünya sanki kainat tehlikede
orda şehitler Afgan
aşk adı cennet sedirlerinin basamağı



Dün kalabalıkta
Sevmekten yorulmaktayım
Yalpalayan bir sarhoş var
Şimşek vuruyor onu bir çırpıda
Seçip vuruyor
Fırtına çevreği de onu buluyor emiyor
Yılışık nemli bir şehvete arzulanıyor
Bahar ayartıyor onu
Köprüde insanlardan yükselen buhar
Camların çiğneyip salonlara kustuğu sıcaklık
Sevmek yapışkan insan teri
İnsan kılı memesi kokarak
Kollarını eklemlerini yalıyor senin
ve şimdi aşkın evinde
iki yabancı insan 
misina tutmaktan tuzlu sudan
birbirini duyamaz olmuş iki parmak gibi yatıyor
İstanbulda Suadiye mezarlığında
Yorgun uzman bir kalp
Kimbilir hangi kanlarda akıyor gövdemiz
Kimbilir kimin damarlarında hızlandırıyor sözlerim
Bir bohça aranır çağırır üfürür - sıcak ve tüterek
Irmak denize boşaltır dağlardan kaçırdıklarını 
Atın birden nalları dökülür - delice koşarken yine de 
Bilki şöminenin içinden
Yanmış kül olmuş yine de 
Seni gözlemekteyim
Bir kadın bir baş kesiyor gördüklerim
Bir kadın kendiyle oynuyor
Kendine ve çocuklarına parçalanarak
Soğuk sıcak yanıp donarak
Dar koridorda yay gibi vınlar
Ve duşa varamadan
Ufak kırmızı lambadan erlikler yağar
Bir göz bir çağırma bir dur akar
Geri dön azarlandın
Koltuğa otur şöminenin içine bak
Şimdi hızlan ve hızlandır



Bin desi derinlikte delik bir kalp
Uzanır ağız
Siyasal bir avuç hava ister
Benimle fazla yakınlık kurdun
Çiçeğim 
Köklerim ateş saplarım zehir
Yağmur ateş saplarım zehir
Yağmur sularıyla izler edinmiş tenin
Benimle çok hayal kurdun artık yaklaş
İpil ipil miyop bakışın bir kanakışı
Bu su sarnıcından başla
Sana verildi emanetim ateşim zehrim
Benimle çok put kır çiçeğim
Edisyonkritik
Bir ses 
Bin desi yer dolması ağırlık
Havagazından uzanır ağzın
Siyasal bir ton özgürlük ister
Arz gittikçe benim ve onun
Karşılıklı 
Bileyli
Havada
Palalarımız
Hamlesi yaman ilkin bir defne dalı 
Detant 
Hadi oradan-ardından
Sam füzeleri
Hilesi hayatı olmuş gördüm ki
Anam babam kemirilmiş
Çorbama kireç ekilmiş
Hamlem zarif
Vuruşum hayat
Hilem tay
Kaçıp dönüşüm şiir
Arz gitgide benim
Muharremde temeli atılır güveyliğimin



Korkuyu kapışır taşlar
karanlık kendine çekince perdeyi
göz hüzünle odayı kapar
el uyur ve akvaryumda balık
resmi çekilmiş nehir
Böyle bir çiçek vardı
Rüyadaki geçit büyüyüp büyüyüp
Büyüyüp büyüyüp büyüyüp 
Espası bir tek gecede
Ezip el tutan
Alnının bütün bir duvara dayayan
ve sesleri bir orman büyüklüğünde 
güneşe yol yapan çocuk
güreşip bütün gelişleriyle
gecikmiş bir deniz feneri
Saati yalvarır hızla 
Şafağı çoğaltır kan akan damar
Adım zorlar kapıya çağrılan
En korkulan gerçeği
Bir boyun eğişle girilen
böyle bir çiçek vardı 
kılcal kökleri
çağın sarsıntı duvarlarından
burası bir adam 
bir aşk çapında
bir çeşit hapishane tutulan
akıp giden su uyanınca adam
suyu geçmek isteyen karınca
bir taşın alevinden basarak ellerine
kaçınca adam
bırakmaz eşyasını da uykuda.



svebiş - hal'de
büyük bir park her alman kentinde
bulunduğu gibi
ve merdiven tiyatrosunda
bir adam yaratmak piyesi
olmaz dedi berbel
tek saf damarı avrupanın
gözlerimiz yaşarıyor
yanağındaki kırmızılıktan akıp duruyor her şeyimiz
tırmanmaya başladı merdivenleri
haylbronlu kedi
sarışın -
ve kara açılımıyla kırbaçlar
uzun saçları -
ve bindiği atlar sıyırır kayaları 
genç
ve durup direnecek sanki kasları
ve o bakışlar kaçıp saklanan
ve umulmadık anlarda karşılaşılan arzlar
aktörlük yaptığı için kendinden 
herkeste olduğundan daha emin
olmaz dedi berbel
şiirlerimi oku derken
birden
necip fazıl göründü merdivenlerde
müthişti.
bilin ki berdel
jan janin
sen de merikalı tom
ve seya
bütün ecdadınız barındı içimizdeki hoşgörüde
bir gün 
baktıkça değişen ve beni alabilen
enginliklerinde
bal görünümlü gamzelerinde
dudaklarının zümrütten gibi
billurluk yansıyan çekişlerinde coşarak ekstazla
. zira aklında değil
güzelliğinle anlıyordun.
işte bütün bunlarda
bütün dünyaya
üstad necip fazılı anlattım dedim ki
O görünüz görünmez
Daha ilk sesi ilk kelimeleri
İlk mimikleri ve yüzünde 
İçiçe dönen binlerce daireyle
İnsanı alıp gönül hücrelerine salar
kanının yapısını bozar
yepyeni bir terkiple atar meydanlara
çünkü çok gördüm
onun 
yüzündeki ahenge ulaşacağım diye
temelinden sallanan yapıları
aklım mı köpürüyor ne vakti deniz
toprağa kene gibi yapışmış ağaçlar
köpek bastırıyor kanı
avrupa kadını ne kapılar ışmarlıyor
kapanıyor içindeki bütün çengeller
insan tarihi kadar eski bir hasretle 
bakıyor-
ve alıyor



uzun bir geçmişimiz var 
hiç yorulmadan 
en azından bir kere 
eğlenceli beşik
ha biz varız 
ha biz maskeli balo 
saygıya durup üstün bir gecede 
bir sır payı katlayıp 
sade bir kahveden 
keyifsiz bir detayın hükmüyle 
ha biz yokuz 
ha biz seferde
ya bu kez ölenleri görmeliysek 
ya sen kuş olup gitmeliysen bir trenle
parka dolalım 
park bizi alır önce 
seyrimizden bir sabah kazanır 
eğri fakat daha çok eğrilmez bir şoförle 
sayısız rampaya katlanır 
ya güneşten daha zengin 
sofraya diz çökeriz 
ya sen kuş olup gitmeliysen bir trenle
oysa sergimize kuşlar gelir uzanır.



yalnızlığımdır hep bıçakların kestiği
akşam çayında galetalarla yenen
koyu atlar götürür terkisinde
ne kadar kaçkın varsa evden
uykumdur sokaklarda sürünür
ya da düşer bir kadının elinden
yorgunluğumdur daha cok aşk
gelip gider o şehrin gemilerinden
esmerdir akşamlarda babam
çok esmer güler resimlerden
o kadar yakın bilmediğim
ölüme çok uzak günlerinden
ellerimdir dalgınlığında hep
hep bardaklarda, sular dururken
sürahilerde akşam vakitleri
akşam çayına gelmeyen
bir baba, aydınlıksız odalarda
çok esmer güler resimlerinden.



Doğuyor çocuklar 
Türkiyede 
Cezairde 
Kenyada 
Eskimolar ülkesinde
Dünya ne uzun 
Ne kısa
Milyarlarca  milyarlarca çocuk 
Geldi yeryüzüne 
Her birinde bir çift göz 
Baktılar yer-gök aleme
Şimdi gözler 
Eğleşir  eşyada 
İki kere milyarlarca gözle 
Baktılar nehirlere 
Yanyana akıp 
Karışmayan 
Tuzlu suyu tatlı suya 
Kuşlara 
Dağlarda dolanan kartala
Şurada bir savaş var kan akıyor 
Şurada. İki kere müslüman kan
Ve milyarlarca çocuk 
Tarih boyunca 
Büyüyüp 
Avuçladı dünyayı
Giderken 
Bıraktılar hep
Doğuyor çocuklar 
Çinde 
Afganistanda 
Türkiyede 
Şimşek sabahta yıldız gecede 
Doğumlara artık ebeler 
Anneler de karışmıyor
Ya bu sonbahar 
Dünyanın mevcudu ne 
Nereye gitti 
Doğup doğup boy atan nağra atanlar
Ne sesleri kaldı 
Ne cisimleri
Ah çocuklar çocuklar 
İçiniz kararmasın sakın 
Açıp 
Okuyunca bu şiiri
Şimdi biraz 
Baksın dikkatle bana gözleriniz
Ögrenelim şu duayı 
Yol boyunca 
Beşikten başlayıp 
Mezarlara kadar
Önce besmele 
En güzel kelime
Allahım 
Yol boyunca 
Bırakma elimi 
Düşerim sonra
Allahım 
Niçin halkettinse beni 
Kalbime söyle iyice 
Engellerden arınsın yolum
Allahım 
O güzeller güzeli 
Hangi iyilik diledi senden 
Dilerim ben de öylelerini 
Allahım 
Peygamber efendimiz 
Hangi şerlerden sığındıysa sana 
Upuzak tut benden de onları
Allahım 
Yol boyunca 
Tarih boyunca 
Başıboş bırakma bizi



Bakıyorsunuz kuşlar 
Hazır 
Sokak lambaları yanık unutulmuş 
Bir kadıköy vapuru hınca hınç insan 
Çok geçmeyecek 
Martılar beyhude turlar atacak 
Kıyılar lağım konserve kutuları 
Mısır koçanları
Sevgi aranabilir yine 
Korkusuzca say koskoca kederlerini 
Bir kuyu bulunabilir
Aklımdan çıkmıyorsun 
Sen hala dizüstü 
Bunca anıyı besleyerek 
Sokaklarda avaz avaz konuşarak kendi kendinle 
Mektupları öpebilirsin kırmızı dudaklarınla 
Görür gibi olarak açıp baktığımı 
Bense şöyle diyorum: 
Buradan bir acı kanamış boyuna
Kuşlar hazır 
Öncü havalanmak üzre 
Şehri gelen bir mevsime bırakıyorlar 
O vapur hala hınca hınç 
Kimbilir herbiri hangi dünyaya sağır 
Çok geçmez aradan
Kadınlar kapı önlerinde 
Ellerinde meşalelerle 
Aydınlatırlar gelip geçen erkek suratları 
Yorgun bir sarıyla ben de 
Geçeceğim önlerinden
Aklımdan çıkmıyorsun dedim 
Başka türlüsünü yorgunum anlatmaya 
Telefonlar yan hücrede çalışıyor 
Bende kurşuni bir dere 
Ağaçlar hayvanlar bile kaygılı 
Onu bir mersedesten indirdi kalçasına kadar 
                                                          açılarak
Yapayaşlı bir rum kadın 
Herşeyde yanıp sönen bir kıyamet algısı 
Haydi koşayım diyorum belki dağılır 
Koşuyorum 
Sancağımda kendi rüzgarımla ölgün kıpırtılar 
Hayır daha sevgili daha sevimli değil 
Ne başka bir gün ne başka bir zaman
Çok geçmeyecek aradan 
Şöyle diyeceğim: 
Bulutlar açmadı 
Mavi gök orda mı



İşte size söylüyorum 
Toprağın yorulacağını 
Fıratın ordusuyla kah cenge vardığını (kâh uykuya 
                                                                       varmıştır) 
Zeynebin fakir göğsü cılız bacağı 
Fırat cenge vardıkca kabarmış 
Uykuya vardıkça kırılmıştır
- Zeynep çık kuyudan 
- Ben çıkmam kuyudan
1
Kent kurmaya bir seher vakti 
Dualar ederek seyirtiyor 
Siyah yanaklı etleri barbar kabartılılar
Geliyorlar bulmaya insanları 
Kan damarlarını bağlamaya kırnaplarla
Çün içlerini basıyor halklar 
Yağma var içlerini basıyor halklar
Öykü böyle başlasın işte söylüyorum 
Önce yeryüzünde yoktunuz - bir kadın ki 
Rahminde boğmadı size annenizdir 
Buluşunuz değildir anne - doğuranınızdır 
(Anne boğmaz doğurur) 
Nasıl ki doğdunuz ve buldunuz annenizdir.. 
... Ve nasıl geçti çocuğan süreleri 
Erkeklik ve kadınlık gürlemeleri 
Bir av gibi 
Göğü mutlu bir nefes yapıp söyleyip 
Muhabbetle ölürken 
Yepyeni bir anne gerekli
En çalkantılı yönleriyle dünüm 
Mağara hummasına tutulmuş 
Gerçek mavi ırmağını 
Durmayın düşünün
- Düşünün 
  Dağların sivri döşlü bir ceylan 
  Ormanın ve kara bahtlardan korkan 
  (Vuruken korkulsun vurulanın bahtından) 
  Bağırana öfkeli yürekler 
  Şehre yürüme devleri toplayan 
  (Dağlara gitmeli ağaçlara mağaralara ne zaman) 
  Düşünün yaylaları ağız'ları dürüst çiçekleri 
  Kırları hünerli hayvanları 
  insanı hür yatırıp hür kaldıran buğday hakikatını 
- Düşünün zekanın doluluğunu - bir emanet olduğunu 
- Kullanın çocukluğunuzu 
  Bombalığını 
  Cepane damlarını 
  Diri bedenlerdeki kadınlığı 
  Erkekliğin altın çağını 
  Ki ölüm bir doku konuğu 
  Gibi durmadan geldikce ve göründükce
2
Dağda genç kadın 
Güneşe gömleğini açtı 
İncecik tüylü kabarcıklı tenini 
Kalın bir dudak gezindi ve güneş
Kentte genç erkek 
Geceye gömleğini açtı 
İnce zehirli morarmış etini 
Kalın bir akrep gezindi ve loşluk
Dağda Zeynep kadın 
Kuluncunda çıkan kızıl çıban gibi benzeri 
Doğurdu bir çocuk
Köylüler ırmağı sıvazlar 
Dururlar ay - buğday korosunda 
- Ay karınca ad konmaz oğlana 
  Mehmet kente çağrılıp 
  Afsunlanıp burgaçla kurcalandıkca 
  Yüreğinde morarmış kan vurdukca 
  Köy kararı ad konmaz oğlana 
  Heyda heyda heheyda 
Yaşamaklı başın nar gibi 
Koy belini toprağa belin çatlasın 
Sok gövdeni toprağa toprak çatlasın
Zeynep kadın genç kadın
Başı bir başka yönde 
Durur kendi dilinde 
- Mehmedim kekliğim 
  Katbekat giysilerimdir üstümde 
  Bir gün yağ kokarım bir gün bal 
  Daya Mehmedim daya dertbükülen bileğini dizime 
                                                    ev çeviren dizime 
                                                  yıldız güden dizime 
Değildir hecin yüzüne yüzüme 
Anla yüreğim bir çarpıntı bellemiş 
Anla ne demeye bellemiş 
Yorgun sığırlar 
Geceyi oldurup 
Çekip getiren koyunlar 
Evi çevirsin korkuları çoğaltsın 
Sofraya karşı bir beygir sureti vursun da 
Çocuklar sofrada bir çıra gibi yansın da 
Anla şu dağla bu dağın yanında 
Anla hayatta 
Bir gelip gelmemene yaslanmış 
Karnım bir dik bayırın 
Bir dibinde bir doruğunda 
- Bu oğlan senden olan oğlan 
  Öteki oğlan senden olan oğlan 
  Şu kız kendi kendine doğdu babasız 
  Bir kez gel çocuk gözle sen 
  Bu gece çocuk düzenleme gecesi 
  Çocuklarla sofrada yanıp tutuşma gecesi 
  Yemeği dökeni somunu hırsla kapanı 
  Kardeşinin gözüne parmak atanı bağışlama gecesi
Susunca Zeynep 
Dağdan kentten köyden kasabadan 
Bir ışık bir sıcak bir karanlık 
Bir çocuk yalvarışı bel burkulması 
Bir erkek çaprazı adele kıvranışı 
Bir zehir düşünce içine çabalasın 
Cesur cesur eşyaya dökülürken kadınlık
Köpek evin damına süründükçe 
İçeriye bir tüy ısısı uyku kaçıran sıcaklığı 
Saldıkça ve Zeynep karnını avuçladıkça 
Ve karnı değişip değişip 
Bazen bir azık çıkını 
Bir tiken çukuru 
Bir bal kutusu titreşimleri saldıkça 
Çocuk delirmiş gibi fırlar ananın sıcağından 
Deşe deşe koşmak için dağdan kentin yollarına
Çocuk Kısık kaya dibinde çarpılır 
Köpek çocukla haber salar köpek ırkına 
- Durdurun gece hücumlarını 
Artık aşk insan kalbine sığmıyor
Kentliler akrebi savuşturdular 
Bağırıyorlar güneş - ışık korosunda 
- Çocuk Mehmedin dinine bağlansın 
Ay gördükçe öfkesi ağalansın 
Aşka değdikçe gövdesi 
Nar çiçeği gibi patlasın 
Şerha şerha yarılsın 
Kurtlarla ağız ağıza verip ağlasın 
Sabahın çiğini tandır ateşinde dağlasın 
Köye gelin geldikçe toprak duvarları baltalasın 
Heheyda 
Cazgır ve enli bedenler 
Harman yerinde kütürdiye dursun 
Kıvrılmış ürkek ve atılgan 
Dağ gibi güneşe dursun 
Terleyen ve soluyan bedenler arasında 
(Damlarda seyre durmuş birbirine sokulan
Birbirine dirsek vuran köy kızlarına ait) 
salkım salkım memeler
Dügündür sanıyorsun ey güvey 
Bir gelin bulundu sana işaret edilenlerden oldun 
Bugün bir cennet hüneri kazandın 
Anan bacın kurban sana 
Toprak damlardan bir kız aldın 
Ona selalarla git 
Onu besmeleyle değiştir
Düğün 
ve işaret 
Bir baş çemberiyle atılınca 
kovalar birbirini genç kızlar 
Her gece karınlarına bir düğüm çalan 
ihtiyar kızlar kocamış oğlanlar 
Ay koşar mızrak koşar 
Söyleşir devrilir birbiri ardına 
Er - kız korosu 
- Er meydanından damdaki giysilerin içine 
  Er kazanlarından hız kazanlarına 
  İtişen bir şey oluyor 
  Künde ve dönüyor toprak evler 
  Durmadan çevriliyor damlar 
  Birbiri üstünden ve içinden geçiyor 
  Kız kadın ve çocuk yüzleri 
  İkinci üçüncü ve beşinci künde 
  Yani aynı anda sanki 
  Beş künde birden 
Ki Zeynep 
- Kız çocuk Zeynebin kaderinde kaynasın 
Ve kentten köye yalvarış 
- Biz bir insan yaylımı 
  Bir beşik hatası ekmek pazarlığı 
  Bir tarih kurbanı bir bilim yanılması 
  Köye inen aç kurtların 
  Tenekelerle ürkütülen çakalların akranı 
  Çöplerle delinen 
  Ceninlirinden bizler onarıldık
- Kentte kaykılan köy bebeleri 
  Büyüyüp de kenti bıçkın 
  Bir yürek ve lapa beyinlerle 
  Tüneklerde gece diplerinde 
  El yüz yıkanan park çeşmelerinde 
  Sabunsuz kör bıçakla sakal kazırlar 
  Bütün bir ekmekle koca bir gün savarlar 
  Köyden çıkınca kentte anlamsızdırlar 
- Konuşup türkü söyleyip 
  Pilli radyo peyda etmeleri 
  Uzayıp rursun apartman kapılarına 
  Gazete tokmaklarına 
  Geceyi nakışlı yorganlarıyla 
  Sabaha aktaran köy bebeleri 
  Ey kalın ve kocamış bebeler 
  Başlarında boncuklu takkeler 
  Pazularında topraktan bekçilerle: 
- Kız çocuk 
  Durmasın ağlasın 
  Bırak ağlasında durulsun 
  Zeynep kadın ey kadın 
  Yolun ayrı yolun ırak 
  Bir memendez bir yılan başı 
  Birinde bir güvercin yavrusu 
- Nasıl ki duyulur yamacı 
  Suyun şırıltısı 
  Kız çocuk kapanır bakraçlarla toprağa
(Birin ikincisi 
sal merhamet bulutlarını- kurut içimizdeki 
öfke mayalanmalarını)
Görenler durdular kadınlık korosunda 
- Zeynebin başı su çiçeği gibi döner 
  Ay çiçeği gibi döner 
3
Zeynep kadın dereden yükselen 
Haber dolu bir söğüt ağacını
Dallı güllü basmalarıyla karşıladı 
yol başında. Tarlaların ve otların 
arasında. Yel vurdukca söğüdün 
dalına ve yaprağına 
Ve Zeynebin karnında bir tabak açılıp kapandıkca 
Ve köy isli bebeleriyle tepelerin 
ardından koptukça 
ve çeşmelerden derelerden su yerine 
bebeler ve köpekler aktıkca 
Zeynep iki elini bastırır kalçalarına
- Ruhumuzun kirlenmesi dolmadı mı 
Gövdemizin kıvranması doymadı mı 
Bir hınzır uyku bir şeklaban uyanıklık 
Bir batında gecenin gündüzün kavranması 
Bu nedir böyle gün mü günsüzlük mü 
Hangisine kapıldık nerelere atıldık
-İşleyen demiri ve el tırpanlarını 
Onlar ne etti nasıl hamle etti 
Ruhum Kollarım Günahım sevabım 
Ölçülerek tartılacağım
- Gecelerimi ağırlıyamaz oldum 
  Yürüyorum 
  Benimle adım atan bir şey var 
  Ben fakir gövdeli yumuşak etli bir Zeynebim 
  Bir köpeğin kanı yürüyor 
  Benim kanım yürüyor 
  Dişi köpeğin karnı bir anbar 
  Benim karnım bir anbar 
  Belim bedenimi besliyor arkadan destekliyor 
  İşte iz bıraka bıraka yürüyorum toprağı 
  Dağları bayırları 
  Bir köpek miyim ki benimle 
  Soluk alan bir şey var 
  Hep köpeğimiz var yanımda 
  Çocuklarla oynaşır durur 
  Ey Mehmet nerdesin 
  Bu köpek senin yerinde
- Yoksa bu köpek ben miyim 
  Bu köpek mi benim yerimde
- Ruhum kirlenmeden soluyun beni 
  Dinleyin içimle bir soluk verdiğimi 
  Duyarsanız ben olurum 
  Köpek kendi olur 
  Bana göre değil köpeğin aşkı
- Bizi ışığıyla vuracak şimşek nerede 
  Beni ben olarak ve köpeği kendi olarak 
  Uyuyan ama dik duran heykele ne olacak kim sarsacak 
  (- Uyuyan heykele ne oldu kim sarstı) 
  / yer oynamış gibi kim sarstı / 
  Kılıç çekiyorsunuz ve uzuyor 
  Büyüyor ruhun görgüleri
- Sırtınızı köleniz sıvazladı 
  Siyah ve beyaz bilgileri sonsuz olan 
  Bir dağı bir dağdan ayıran 
  Yani bilen granit yataklarını 
  Ruhun içinden dünyaya doğru keşfe yönelen 
  Namaz vakitlerini aya ve boşluklara göre derleyen 
  Kölenize buyurdunuz bizi 
  Eğildik eteğini öptük 
  tırnağını ve avuç içlerini öptük 
  Efendim büyük efendim 
Yüzünüzden var olan hurma dallarının önündeyiz 
Yüzünüzden var olan hurma dallarının önündeyiz 
Ayın bir muhabbet armağanı olduğu vaktin önündeyiz
4
- Toprağı hazırlayınız çocuklarınıza 
  Ve çocuklarınızı ayar ediniz toprağa 
  Evi dik 
  Karnı tok 
  Kanı sağlam tutup 
  Göze savrulan toprağa
- Kadını hazırlayınız çocuklarınıza 
  Erkeği hazır ediniz onlara 
  Öyleki kadın 
  Günü saati dolunca doğurunca 
  Bin yılı birden doğursun
Sancısı bel ağrısı teri ve kanı 
Zorlanan alnı şişen şakağı kadının 
- Çocuğun yüceliğiyle avunsun
Gün gelecek 
Mızrağın ucunda yeşil renk bir tülbent 
Çemberli mermerin dibinde 
Balık yiyen balık üreten iki tülbent eri 
Balıklar ki harflerdirler 
Ağrıyan başları sürtünüp kızışan derileriyle 
Kızgın ve diklenen 
Ürperen ve aklım geçiren güçleriyle 
Yollara devlet resmi çiziliyor
Hayret ve varolma tıkandı 
Hayret ve haya tıkandı 
Hayret ve hayret ve hayret 
İlk kez geriye dönmek gerekiyor
Dağları yokladınız mı dilsiz duranları 
Bir de kulak kesilince 
Dağ konuşur - Hayır konuşmaz mı
Sonsuza dek kalmaz Fırat bu mağarada 
Tanrı elbet kanatlı halketmiştir toprağı da
Taşın kendisine mahsus bir sesi vardır 
Nasıl ki kardeşim 
Yelelerinden zor çekilen bir at gibi 
Gözü en ilerde 
Onurlu burnu kaya ve kılıcın çıkardığı kıvılcımlarla çevrili 
Gövdesinde en ince sanat gelinleri 
                      meseleli 
                     endişeli 
Koştukça hızlanan hızlandıkça hızlanan 
En eski uygarlıklarda hak arayan 
Gövdenin labirentlerinde 
Cam gibi birden donan 
Bütün bir gövde bir hayret 
Bir şaşkınlık bir taaccüp gibi donan 
Gelinleri ışığa uzayan bir at gibi 
Aşk bir at gibi 
Fetih bir at gibi 
Minyatür bir taç gibi 
Çağın ve içimizde balyoz gürültüleri



çayırkuşu engelsiz yapraklara 
havası dondurulmuş ve suyundan  alıkoyulmuş 
bir ay gecesi tanrısıyla 
elişi kağıtlarından ev demetlerini 
ve deniz başlarında 
küçük ve yuvarlak ellerle tutulmuş çocuk etekleri 
çayır kuşunu engelsiz yapraklara
çaçaron hep evleriyle onlara bir akşam geçidi 
vurulmadan ve korkusuna 
sebepsiz kapılmadan 
duvarlara yapılmış heykel ağızlarındaki sözlerin 
ve eski risimlerde 
yerli oyulmuş 
gözlerin ve hiçbir vehmin önünde 
vurulmadan ve korkulara
yazı sonu alınan bir kuştu 
yerle gök arasında 
kadırgalarında renk atmaz cömert çiçekler 
su altlarında ve yürek diplerinde 
zarı delinerek bir an bekleyen 
kanatları sabra 
ve kabus sonlarına 
çarpan konuşan ve sesler çeviren 
yerler gök sonlarında 
görülmeden tanınan 
ve en gerektiği yerde anılan 
civa sıcağı yurtlar 
çamdan insanı çiğneyen sakızlar 
korkuya öteye ve dünya seslerine 
çarpan çalkanan 
bir yamaçta yalnız başına durabilmiş 
açabilmiş çalılar
çayırkuşu insan ve toprak levhasında 
gagası ışıyınca durur anlatır 
bildirir ki güneştir 
her an sabah sesi çıkaran 
ve devran deyince 
insanın isim verdiği yüceden 
göğü kollayan ve ufuktan aranan 
bir çift gözü en son şekliyle 
her an bir zindan resminde çağıran 
güneştir gagası 
ışıyınca çayırkuşunun
bir savaş bütün bunlarla doludur 
ölüm beyin düzlerinde 
sık sık gezinen ve işte tamam yerine 
her dokunuşta bir delik açılan 
ve hepsi bir tek karanlığa açılan



Hemşeri miyiz benden saklama 
Aşina saçların 
Hele başını arkaya atışın 
Sanki yakın komşu doğuştan sürmeli gözlerin 
İliklerime kadar ürperiyorum karşında 
Aynı kentin hamurundan değilsek 
Söyle hangi bağ 
Nerdeki dostluk dolamış kaslarını boynumuza
Çoğu zaman 
Kabzasında 
İkimizin birden kavrama izleri 
Olan 
Uzun ve enli bir kılıç geliyor yanıma
Yoksa 
Göksümü kaldırarak 
Gökyüzünü doğru açtığım bağır 
Darbe üstüne darbe yiyor 
Kafa büyüklüğünde taşlarla
Doğru söyle hemşerimiyiz 
Aynı kentin hamurundan değilsek 
Nasıl kalkıyor haykırşımızdan aynı kuşaklar 
Bir gürühsa yüzüstü kapaklanıyor
Bir gürbüz vakit suç ve günah dolu 
Kaçak 
Deli dolu
Kıstırıyoruz onu bir tenhada 
Bir sen anlıyorsun bunu bir ben 
Zaten ortada bir sen varsın bir ben
Elmacık kemiklerini arıyorum buluyorum 
Çıkık 
Yüzlerini 
Pembe ve gergin 
Ellerini 
Gizli ve sıcak 
Göğüslerini 
Çöldeki sıcak
Doğru söyle çabuk söyle hemşerimiyiz 
Boşuna mı  bu kadar telaşlanışım 
Yoluna  baş kuydu şahsım 
Mırıldandığım dava yonttuğum heykel 
Vurduğum gülbank 
Bir hasret bu yağma bu soylu kıyım



Bahçeden çocuk sesleri geliyor 
  Hayatı dinliyorum 
  İçim yoruluyor, ruh yoruluyor
  Büyük gözlü çocuk 
  İnsanın içine kadar bakıyor 
  Sorar gibi 
  - Nerede benim babam
  Kendimi şöyle görürüm düşümde 
  İki ata birden binmişim 
  Biriyle kuzeye saldırıyorum 
  Ötekiyle 
  Alkan lalelerin 
  Kıpkızıl tutuştuğu sulara
  Nerede babam 
  Karşısında yapayalnızsın 
  Duvar gibi dikilen 
  Bu sorunun
  Okşuyorsun başını 
  Şehit çocuğunun
  Bahçeden kuş sesleri geliyor 
  Sabahı dinliyorum 
  Bu sefer bezgin
  Bir vakit 
  Darağaçları kurdum 
  Elimden fırlayıp gidiyor cellatlar 
  Silah olarak 
  Bir tek soru var elimde 
  Nerede babam, nerede



Beni bu sabah iri anla 
Taşıp
Deli deli dağlardan inerek 
Şehirlerin düzüne otumuş bir sel gibi 
Yekpare bir  suyum ben 
Kocaman sev
Şikayetim gözlerimden kim 
Ayetlerden ayırdın
Kimi vakit geldim sana 
Ama hüznüm döndü 
Baktım ki işgal gözlerin
Bilirem aydınlık için 
Karanlık da gerekli
Bazan var'ı 
Anlarsın yok ile 
Sevgilim 
Vazgeçilmez malzemem aletim 
İhtiyar cam bakıcısı 
Söyle nerde kaybuldu 
Bizimi onlarını ayırırken tuttuğun yarğı
Bilmedin bile nasıl gelindi 
Birkaç yüz sene yollar
Tırnak kadar plaka 
Programın yazıldığı
Ucunda bir kılıç 
Sonra bir kılıç ucunda bir plaka
Tırnak  kadar büyüklüğü o kadar ince 
Proglanmış Ve Bunlar Gibi 
Terzide murdar kafa biçildi 
Silindir bir şapka 
         için yontulup 
Traşlandı
Şimdi inSanSan aklını bileklerinde erit 
Gerdir yüreğinin kirişini
Fakat beni bu sabah yakın anla 
Bakarsın kapkara ve kızıl hançereler arasında 
Sesim yeleleri parlar bir at 
Paslı dilini çarpan
Sen ki şimdi hele 
Duayı erteledin 
Akşamı aradançıkardınsa bile
Çocuğuna bakmadın 
Un-ufak yapayalnız karın 
Önünde bütün varlığın bir diz'inin
Terziden sen de sen de 
murdar bir baş edindin 
camlar daha da kıvrak 
Kalb hor..



Sıcak ilişkiler adına davet alıyorum 
Biraz kan ve ilik hızlandırıcı olarak
Kardeşim dedim 
Acılarıma da kardeş olur musun
Baltasını havaya kaldırdı 
Yükselemezdi daha 
Söyledim 
- Haydi acılar haydi az daha
Dedim kardeşim 
Omuz başlarımdaki  şu yara 
Ormanların serin gölgesindeki papatya değil 
Arif bir bilinçle yürürken oldu 
Yüce buyrukla
Aaah 
Bu kadınlar kirletmiş 
Başları kara geceler içnde yolunarak 
Zindanlar nasıl dayanıyor katran duvarlar
Gebe karınların zonkuna
Kardeşim dedim 
Sıcak ilişkilir 
İşte çagrıyla çatlayan damar 
Gövde sinir urganları kaçı olarak
Bir göz yaşı gibi 
Sarktı dolandı kalpağrısına leylaklar



1
Onlardı uzak yerler seçtiler 
ve sayesiz ilahları 
Kalın ovalar kuşları yaklaşan ağaçlar 
ve taşlaşan boğulu kalan nağra 
bir sarnıç kemeri eğrisinde 
dünden bugüne seyirten 
telaşşız sular seçti padişah buyurdu kervansaraylar 
hudutta kraliçe ağızları serhatte yagız duşlar 
ipe saldıran yığınlar çün osmanlı kanları 
melekmeşen at yangınları 
ülkeyi kol gezen projektör bakışlar 
hayvanlar bile altında rahat uyuyan 
ve elgizin göğsünde kışlık bahçeleri 
ağırlaşan bir çiçekte 
sultan sıcaklığına çarpıp 
ummana sıçrayan çekirgeler 
aşk donanmış bir havada 
şahadet getiren sedir ağaçları gemilerin 
el çırpan iskele ve sancakları 
-Üzülmek fethedilmiştir kışladan haber 
tevrattan sakıncalı sözler sakınmak gereken göz 
gerek kanatılan gelinler 
davulun orta yerinden bir baş soğan 
katlayıp ince ağızlarında çingen 
içlerin boşalan surlarına zurna
Toplanan şimdilik sürgüne eklenen 
değerli çocuklar 
arkalarında büyük rüzgarlı anne etekleri 
ucuna takılan yaşmak çeşitleri 
mavi çok renkli tülbentler 
iri gözyaşı boncukları 
içine kainatlar sıkışan 
caminin yürek konmamış kayalıklarında 
durmadan her lahza yeniden arınan 
henüz bir böceklik yer açılan
elleri aynı kumaytan 
içlerinde bir haremi tavşan 
açık duran kapılarının arkasında 
çocuklar baştan sona kadınlara düğmeli 
bu bir an yüzümü hayvanlara dikip 
çamurlu 
-Ey babilin yorumaz artıkları
dışımda açıkça bir tazı koşuyor 
ölümlerde yorulup 
bir güle kapanan 
gelincikte bekleşen
2
sonunda ak tavşan ölüme benzeyince 
koşup bir ölümün önüne titremeler içinde 
diz çöken adamlar beynime atıldılar 
ağırlıkları safra taşları yanlarında 
bellerine kancalı tırpanları
saçaktan akan buz parçaları 
ona birazda ben katılacaktım 
çünkü herhangibir hazırlık yapmışlardı 
taş duvarın dibindeydik ölümünden 
ses çıkmasın beni kapıyorlardı bedenleriyle 
alnımı bana bıraksınlar 
hiç yalnızlık korkutmayan alnımı
karnımdaki boşluklara 
saçlarım uzasın kirlensin ellerim ayaklarıma 
ama onların vakti yoktu onlar için 
ve onlar için çocuk duvara kadar 
gidip gelecekti salıncak ceviz dalında 
ve komşunun ölüm çocukları 
güçlükle göğüslerine tutunan nefesleri 
Öldürmeye alışmaları karar kılışları 
Toprağı karıştırıp şaşkınlıkla içlerine giriyorum onların 
Ansızın bir kravat bazen bir kaç sene deniz 
renkli horozlar ve karanlık doğan yarasa 
sık sık anne tekrarı 
ve kalbinde allah yazan çocuk 
kızlar hızlanan gelinler 
erkeklerde insen uğultuları 
çocuklar ki mutlaka kutupta bırakılan 
ve dönülen bayrak
Beni buruyorlar renklerin gidip gelişleriyle 
içinde kanlı zincirler elden ele 
yıldız süzerken kadınların karınlarında doğururken 
dilleri terleri damaklarıyla ısırdıkları pamuklar 
ağızdan ağıza 
ve meydanlara 
cılk çıkan yığılan çocuklar
bağıran balık 
suyu zorlayan midye 
üzerimizden akan gemi karınları 
- Çocuk kanlarla sarsıldı 
öğrenciliğim korkunç öğretmenlerim
sızı olduğum kızlar 
onların şehvetime dokunup kalışları 
anı 
akıllı bir öğrencinin alayındayım 
kanımı ve kamalarını arıyorlar 
aceleyle elleriyle cepleriyle 
bedenime kanımı yapışık olarak 
ya da kumaşa emdirerek 
akıtacak olan 
ve bedenimi arayan korkumu 
açıklıyorlar önüme
(korkumu ölümümle ağzıma kilitlemişim) 
İnsanlar salıncak altlarında solur 
-Güneş hep aynı artist çocuktu 
Nilüfer ipi çok ince parmaklarıyla 
dağlara göklere en yakın elmacık kemikleriyle tutmuş 
yüzüme gülerek severek
3
Şimdi yağmur birikiyor kubbelerin içine 
ak yürek baraj büyüyor 
yarış su pirinç ve içinde canlı çevrilen insanın 
çiçekle döşenen başı
            Balıkçı tezgahları 
            Kayıkçı tezgahları 
            Ekmek tezgahları
yağmur alınlara doğruldu 
secdeye durdu süslendi ölümle sözleşen 
ateşli hastalar gibi



Gül kokuları çocukların kaburga kırıklarından geliyor
Acıyı  ve insanlığı çocuklar
Böyle dayanılmaz kıldılar ve yeni suları
Onların bilgileri getirdi
Elleri önlerinde bağlı-duruşları
Omuzlarından göğüslerine doğru kıvrık ve yumulu
Yaşarlar  ebedi göz ve ölümsüzlük aşısı yapan kitabı
Ki şimendifer
Nasıl peşinden koşturursa katarları yolcu kutularını
Oralarda civarda
Böcekler sürüngenler bulunan kırda
Dönen çember- toprakla çalkalanan çocukların önünde 
Bir dev gezinir
Şimşek düşer 
*
Ve balık yumurtaları
Ki onları balıklar
Suyun gencine bırakırlar
Ve suları da gezer ölüm
Çelikağ yok eder insan eliyle uzanarak
Hem balığı  hem yumurtayı
Hem yumurtadaki balığı
Hem balıktaki yumurtayı.
Toprağa dikili göz neler bulmaz
İstese dağlar mı bulmaz
Sonsuz gebelik ölümü suçiçeği gibi döken hayat
Suları ve karaları uluyor birbirine
Erkekler kadınla donlarının altında harp cep kitapları
Dudaklarında verem çiçekleri uzaktan
Yakından aynı ve ayrı uluslardan
*
Genç bir adamdım
Tren uğurlardım
Eski ve yeni efendileri
Taç giyen şehzadenin karpuz gibi
Ya da gemilere açılan çelik bir köprü gibi
Serin kırmızı ve sıcağını bırakarak
İkiye bölüneceği haberini
Büyük olayları hava limanlarında zonklayan
Trenlerle ben yolladım
Parklarım vardı akşamları
Kapatırdım
Saati vurunca trenlerin beklenip gelmeyenlerin
Bıldırcın tüneli ve bir açık bir örtülü tren
Akşamsa hemen
Korkardım-bir kızeline tutunarak
Karşı komadan sarışın-onu dökülmüş yapraklara yayarak
Çıkarırdım yanağından ürkek şapkalı
Ve çantalı adamı
Yaklaşırdı ve sorardı
-Oralı mısınız oralıyım
-alın ve okuyun incil ve yohannaya göre
-misyoner misin değilim
-O hah ha
-Değilim ve okuyun yohannaya göre
İnsana olan sevgim-bodurluğuna kurnazlığına
Birden bilerek
İstasyon bir boşluk
Çünkü bir yok bir var
Trenler çehreler 
*
Üçüncü hat koş üçüncü hat
Katlan elele katlandık ey Anna taş içinde heykelim
Yonttum yonttum taş bitti sen çıkmadın
Yanıldım avrupalanmakla çün bizde
Kadını kelimeyle kurarlar saklarlar örtülerle
Derken katar üstümüzdeki katardan çoğaldı
Sen burgu oldun içimin dağlarına tünele girdin
Strasburg akşamın karnında
Uslu çocuk olarak bekledi
Bianka boğazlanan boğanın önünde kaldı
İstersek durduruldu diyelim
Çünkü halklar vardı
Güvercin halkı
Meydan
Göz halkı
İnce doğranmış fransız halkı
Ey anna sen kalkan balığı
Kafa vurmayan fakat gövde vuran
Ağzın karnından biraz yukarda
Karnında bir anne yeni kız doğuruyor işaretleri
Kan gidişmeleri
Açık göğün önünde açık meydan halkları
Bianka kıvılcım
Ucu kendine kıvrılmış kılınç
Öpüşümüz gizli olmalı
Öpebilirsek uzanıp kaderlerimizden öpmeli
Sıcak gözyaşı ve şikayetle
Ağzı konuşmaz kılan
Ağzımızda
Dilimizi şişiren ayrılık bademi
*
Senin elin söyler
Avucunun toprağa değip donan çizgileri
Anlatır
İstasyon çayevini dolduran gebeyi
Dumanlı ve biraz her şey kokan gebeyi
Aşkın
Şişen bir yara gibi gelişip
İçimizden iki yolcu gibi gideceğini
Venedik birdenbire kavruldu
Nedensiz ve niçin
Çün korkunç
Ve savaşla gidiyorsun
Ama ancak sen
Vurulduktan sonra ve kurşun
Benden ayrıldı
Ve gittin
Ve dağ çöktü 
*
Artık dayanamam
Yabancı isimlerin isim ebelerinin içinden
Yabancının ter kokusunun içinden
Yabancının buyruğuyla geçmeye
Ey toprağım kalkamadığım
Üs kimin üssü
Kime ait minare
Ey sen karşımda paylaşılan
Alna dudağa ve kalbe ayrılan
Sen aşkım sabah doğrulunca bağırdım
Geceleri sancınla kıvrandığım
Karanlığı itiyorum yine gelir
Sabahı seviyorum özlüyorum
Seni aydınlığa getirip anlıyorum
Daha sonra ışıksızlıkta anlamsız
Ve sancım var
İnceden ve derinden gözlüyorum
Çılgınlık ve inceliyorum
Kilom elli beş boy bir yetmiş üç
Sen kendime etiplikle eklediğim
Kanı benden canı ciğerimden alırdın
Aydınlıktın
Hep onarırdım eskiyenlerini güneşle
Ay gece görününce açar aylığını
Kurbanlar ve senin büyüklüğün dağınıklığın
Çünkü her bölgeni başka bir şehirde yaşadım
Küskünlüğünü aşk öncesi şehirde
Etinin lekelerini doğduğum şehirde
Korkularını ve yüksek korkmalarımla
Irmağı kapayan boydan boya
Suyu toprağa ilave eden şehirde
Gidişini özel olarak
Kalbimin bağışlandığı şehirde- en önce
Ayrılık vardı hep
Ay gece olunca pay eder ayrılığı
Ey güzelce yakalandığım
Mutlulukla sunulan
Bize bahşedilen armağan kılınan
Ayrılık sen ki
Aşkın ve sanatın
Durmadan doğumlar getiren anası
Hep orada gebe karınların dibinde içinde
Doğuma en yakı
Doğmadan gibi ve aralıksız doğarak 
*
Böyleydi kuruluş yapı ve bizim ustalığımız
*
Fakat sen
Hep karşımda kalan
Ağzı ağzımdan alınan
Paylaşılmakta olan
*
Biz dördüncü Muratın kılıcının sivri ucunu tutuyoruz
Keskin yanında karılarımız ve çocuklarıyla
Hızla akan bir vatan tuttular
Aşkın ve birlikteliğin çatısını orda kurdular
Karılarımız her asrın insan güzelleri
İmkan bekçileri
Ağır arabalarla taşınan sancılarımız
Ağır tabanlarımız
Etten değil gibi az yiyen gövdemiz
Toprağın ürününe avuç açan karşı koyan
Yeri var olmayan bir lisanla bağlayan
Sıcağa ve nalın kıvılcımına gerçek isimler koyan
Irmak ve ırmağı süren yol
Biri uzağında kaldığımız
Öteki içine daldığımız
Buzul uzaksa ve beraberlik ateşi kucaklamışsa
Sabaha çıkmamız kolay
Güneşi bir mızrak boyu yükseltmemiz
Yabanı kolundan tutup germemiz
Alnına bir mıh
Sırtına bir yafta ekleyip göndermemiz
Yekin seslerindeki yanlışlığı düzeltip
Büyük doğrulamanın aklına geçmemiz
Yavuz boğalara benzeyecek
Ve sancı değiştiren hayvanlara 
Küçük kahraman öğütlerle büyük esere
Bir mısramızdan girer
Bir çocuk avlusunda salıncaktaki çocukların
Anneleri ablaları sahilde çay içen evden konuşan
Gelecekle haberli yemiş tutan elleri
Şimdi salıncakta aynı anda
Bir fotoğrafta gibi
Her geçen anı bir fotoğraf olan çocukların
Altlarındaki toprağa
Öğütlerle büyük eser okları işaretleri
Düştükleri taşlara dizlerini kanatmak için
Biz açıyoruz
Ekonomik iktisat risaleleri
Her şey benzinle aşk ve ilkbahar bile
Barut ateşle harmanlandı
Kılıç nasıl deldi geçti ve çekildi 
Ve nasıl kan göstermedi et
Tanrı adıyla renk değiştiren mavileşen ateşe
Örtü yayıp otururlar ateşten ateş ve yanmazlar
Güvercin teslimiyeti içinde
Bakın istiyorsak
Nasıl yıllarla sürüyor bir salise
Sabah bulantıları birlikte yatılan akşamlar
Kuşların yalnız uzanıp pencereden
Havaya alıştıkları saksıları kavrayıp uzaklaştıkları
O gökler ağaçların tulumba gibi çalışan özsu boruları
Sızıları tahta kulübelerin
Dağda tahta kulübelerin
*
Ateş için odun topladık
Ben makki ve beşimiz
Kısa ama kesin çağırarak
İçeriksiz coştuk hemen. Hey önce ateşin içinde ol 
Hey önce alevin sıçrasın
Yüreğimizi kavra soluğumuzu başka yollardan geçir
Aynı an ayağa  kalkındı
Doğranıldı
Nasıl söyler bir erkeğe bir kadın
Denize atılan bombanın
Balıklar delirttiğini
En zor sorunun yöneltildiği
Bir kadındı
Nasıl ki kelimesiz ve gözler olmadan
Renksiz bir iz seçiliyor
Belki karanlığın kendisi işaret veriyor
Saçların değişiyor
Karanlık tahta kulübe ve saçların
Hepsi bu hepsi bunlar
Özgürlüğü kur
Suyu dök yürek etlerimizi
Parçalanmalarımızı topla
Büyük ateş meydana yağmur getirdi
Gökteki kazan devrildi
Ağaçların gece aydınlığı
Duygunun canlılığı
Kıvrılıp eğilişi dalların hüznü ateşe
hüznü ateşe
hüznü ateşe tutuşu
Toprağı üzüntüden ayıklayışı
Sende kaybedebildiğim yani ey korkulu hayat
Taktığım tarafımızdan sevilen
Haklarımız esenliğimiz karanlığımız
Güzelliğin ellerin alnımla
Mızrağına seç önce seç kabarık alnımı
Fırlat kayaya kimliğini kişiliğini
Dişlerimin ortasına
Sar beni kumla ağaç kütükleriyle
Ki suyu geç beni kurula
Arkamdan rüzgâr seğirtiyor
Ellerim dağdaki kulübeden ses ediyor
Orman uğultular kurt ulumaları
Aşkın omurgan
Yapışkan
Yak beni çocuğumsuz
Senden ışıklandırılmış havuzlarımda
Ve gizli su yollarımda
Sözün ediliyor
O sen sen
Gölgemi bırak beni sürme
Ben benimleyim
İçim büyük sabırla haşlandı
İçim ey içim bu yolculuk nereye
Yine bir şehrin ölümünü başladır gibisin
*
Ve çocuğun uykusu böyle başladı
Çünkü yeni bir çocuk uyanacaktır
Ey ana
Parkları çocuğunla eş doğurdun
Çimenleri mutlu kıldın
Bayrakların sularda aktı
Pulatın 
İnce ve yumuşak saçın
Yaralı ağzın
Mutlu kılan çocuk
Çimene düşen yaprakları
Kadın sen tattın
Babanınkine benzeyen
Çocuğun böbreğindeki katlar. 
*
Gün gelişini açıkladı
Sen kapanan gözü açıkla
Karısına arabayla tabut taşıyan adamı
Güzel yontulmuş ve parlak sarıları olan kadını
Yeni bir çocuk planı yapan
Yeni ve ölümü de transfer eden aileyi
Nalçayı yiyince nasıl çöküyorsun yere
Nasıl dumanını üfürürken ve solarken ciğerlerime
Düşten yıkanıp ava değil çocuğa yatıyorum
Değil vurmaya ve rastlantıya
Değil hülyalanıp dalgalanmaya
Çıkara değil kedi gibi sokulup ayartmasına
Değil sarı demire
Değil söylev'e asla değil aştım gitti yirmi dokuz yıl önce ölenleri
Nalçayı yedikçe nasıl çöktüm yere
Zorla ezilenin zorlu öldürmesi olur
Fabrikanın kasıklarını ovan işçilerin
Hak dünyasında hastalanırım olağandır
Neden mi şimdi tepilebilirim
Maden ocaklarına dinamit yerine
Bir hakkın düşmanıyla kucaklaşıyorsam
Sök beni yeniden şakağıma it ellerimi
Bileklerime aklım aksın
Damarlarımı lif lif denetle çöz gözümün perdelerini
Trenleri uzlaştır sulh fenerlerini yak
Nerede olursan ol kim olursam olayım
Sesimi bir dağ zannet
Irmağa ver haberi
Yangına doğru sürünen haberi
Güneş beni saklar
Sen alnımdaki dumanı kazı
Kemiğinin geleceğini düşün beni yont alıştır
Sararan örtü cafe müller
Gırtlakta sarı halka
Esirlik ve kendinden kayma halkası
Yalnızlığın çarmıhı dere balıklarının ilanı
Çarmıh yaylı ve değişken
Karın çarmıhı belkemiği ve baldırın
Karnımız ayrı sancılardan kaymış
Yeşil ya da yeşil olmayan çocuğun ağzından çoğaltılmış 
*
Ey gece sen de aldatıldın
Sana da tuzak kurdu yüzü güneş parıltılı kız
Rosemariegirbach
*
Gidip bilmediğin kentlerin 
Böğrünü delen harp mikkaplarını gördüm
Kartpostal tüccarlarını
Kilise ortak Pazar birlik orak çekiç
Ve asya ve afrikaya ayak atma postallarını
Ve kimseyi göstermeyen aynaları
Ve bir istasyonda
Hatta önemsiz bir memurun yakınında 
İçinden asya çıkan bir balya
Geleceği
Ormana terketmeyi dener gibi yeni doğan çocuğu
Ananın karın bulaşıklarını arıtmadan
Çalıları ve topraklaşan yaprakların içine 
Alabildiğine
Gevşeyip bırakılmış gerginliğin ortasına iterek
Geleceği ormana iter gibi ormana iterek
Meleklerin hayatını yaşamaya
Gidelim sizinle kendinde insan olmadan
Kimseyi insanlamadan yaşamaya
Sıcak kayayı arayan iki tavşan gibi
Evleri korkutmadan uluyan kurtlar gibi
Bellemeden
Etle bilinçlemeden
Evdeki sevinci kırgınlığı ballanan üzümleri
Bilmeden aşkı ve aşk benzerini
Çocuk sesinin düzlüğünü arayan bir çeşit insan gibi
Görevi bu olarak
Yalnızlığımızı sessizce ortaya koyalım
Erkekçe sessiz ve erkekçe
Kiminki sahipse ölümü o karşılasın
Ağırlasın
Ayaklarım ağrıdı güvercin izlemekten
Onun başının önündeydi alevli sancak
Elimi ve kalbimi uzattım
Eriştim tanrıya çağırma kuleli evin
Bekleyen güvercinine
Güneşi ayı ve yeryüzünü bütün şekilleriyle
Bir kutlu çehrenin emrine kul bildim
Bilesiniz
Ona döndürüleceksiniz
Ve başı yeşil hâleyle çevrilen
Yüzünde tarihten ve gelecekten bir renk beliren
Atmacanın pençesinde atmacayı kendinden geçiren
Bir güvercin ki ne gören olmuş
Ne işiten
Bir sabah bir çeşit güvercin fırtınasıydı sur önünde
Gözleri burçlara
Bayrak tebdiline dikilmiş bir kartalın
Buyruğundan hızlanarak
Bir kartaldı gözünü burçlara dikmiş
Döşü surları geriletmiş
Durur güvercinlerin en önünde
Emrolundu. Haliç bir yılan gibi yönelip 
Soktu Kayser'i
Zaman bir takla attı
Zaman bir takla daha attı
Zaman altında kalan
Çıplak boynu hançer kuşattı
Başı sülük ağızlarında
Ayakları boşlukta çırpınan
Bir millettik artık
Güvercin 
Merhamet kılınçlarını toplayabildi ancak
Camide toplantı var davranın
Aşkı denetleyen güvercinler
Kılınçlar eskinin habercileri
Keskin bekçiler
Bildiriciler.
Bu iç çığlıkla
Yürürken üstüne bir mısır habbesinin
Yeni yorum yatırımcıları
Ve büyük doğrulma günüyle
Bir aliterasyon olan güvercin
Dansöz kalkışlı güvercin
Gel. Sen gelince
Azap çıkacak her evden
Gidecek kendi evine
Organlar sizinle benim savaşım
Ben ahretim
Ahret yere gebedir
Sizinle hep beraberim
Dağı tutmuştunuz kalbinizden geçendim
Güzel duydunuz ve durduruldum
Atımı atınız büyüledi
Okyanus everesti nişanlayıp durdu
Çünkü etin ötesinde
Bir şey değildi everest ve okyanus
Korkunun yüzüne ayna konmuş gibi 
Başkayım sizinle 
Aynayı eline alan korkuyu bilir
Çün korku etin içinden yekinir
Hep koşmaklayız kitabın onayıylayız 
Tarlayı çok severiz. Yaradan 
Lokma lokma bölmüş isteyenlere
Karından gelenlere
Ve karna gelenlere
*
Aşkı cambazımız aldı
Tokmak kırıldı
Kapının çatlağı esner
Gözetleyen göz şişer küçülür
Et aralığından görmeyi dileyince.
Duyulur iç ses
Uyan ey kaplumbağa kelimeyi kımıldat
Çünkü kıyamet sezilsin otobüs devrilsin
Kımıldat kanlarını
Koşanın yıldırım gibi duranın
Susanın ve dağlarla konuşanın
Kendiyle
Dağları konuşturanın
Aklı çok kez hançerce bulunduranın
Kendini sürü için öldürüp
Sürüyü çobansız bırakan çobanın
Hep içilmez sulara varan koyunların
Mermerin namütenahi bekleyen kayanın 
İçinden hata edilerek çıkarılanların
İnsan yüzleri
Çömelmiş inleyen ve içgüdü şekilleri
Yaralar kan akmayan
Kanla işi olmayan
Taştan çıkanın ve çıkaranın birlikte söylevleri
İnsan sanatı çığlıkları
(bir yerde onlarlayım)
Öpülerek topuğu parlatılan tuncun
Günah anlatılan karanlıkların
'Enriko istersen anlat önce sonra işel'
O dağlar güvercinin yabanına yuvadır
Hiç solunmamış bir hava üfler rüzgâr
Dünya sürü yürüdükçe döner
Çoban sürü için ölmez gelecek sürüler için
Yaşamağa bakar
Kısa süren bir hatıra değildir toplum
Mısır taneli çocuk avuçları
Fotoğrafını çek günahların
Tövbeleri yıldırımla yayınla yine de
Esmeri
Karayı
Kızıl ve sarıyı bir tutanı
Benden aldın
Buruşmaz entarisi İstanbulun entarisi buruşmaz entarisi
Maraşın seferde
Fakat İstanbul ve Maraş
Fakat Maraşın
Her kurban arayışında
Fazla davrandım ben
Yangına uğradım
Kara bir moloza ayrıldım
Bazen marsık sanıldım
Maraşın her kahraman kurban arayışında
Ve bulup sunuşunda
Mutlaka bir işareti vardı
Bayram çöreklerini tuzundan yağından anlayışın
Sertçe düşmanca gibi tokça kucaklanışın
Harbeder gibi sevişin
Mesela adil erdem aynı silahla mücehhezdi
Üstümüzden aynı katar geçti
Mutluluğumuz anlaşılsın yıkıldık
Toprağa yayıldık ve büyüdük
Çünkü topraktan ancak böyle geçtik
*
Kızlar burgulu
Etlerinde tahta kıymıkları karınca yığınları
Alabildiğine açılmış bir organ
Bir gramofon
Geniş ağızlı
Her adımlarını bildiğimiz
Hangi yörüngeyi güttüklerini
Hangi suyu geçtiklerini
Ne çeşit bir şölenden koyulduklarını
Çünkü sokağı aman nasıl eğilerek geçiyorlar
Hangi tahta kapıdan çıktıklarını
Zenginini ve bulgurla su içenini
Ellerinin çatlaklarını yine krem sürülenini
Göğüslerinin bakımını tahta sütyenlerini
Ocaktaki dumanın yaktığı sapladığı göz sürmelerini
Çünkü kara dumanlı ocak
Ve sürmeydi
Sürmeyi niye çekmeli
Sürmeyi çekmeli mi
-Annen ne söyledi
-(Elmanın yarısını kardeşin yesin)
Kardeşin yesin anne yemesin mi
Elmayı yemiyorsun bir
Ve öyle sıkılıyorsun ki elma ölecek
Ne sen yiyeceksin
Ne kardeşin ne annen
Bu evde yılanı yine değiştirmemişler
Baba ana ve kardeşler
Aynı odada soluyorlar
Oda şişip iniyor
Dışarıdan bakınca odaya
Duvarları kıvrılan oda
Özel bir korku ve kuşkuyla irkilerek
Tehlikenin hayvanları yönünden
Boğularak
Yılandan gizli işaret alarak
Göz kırpar gibi yapıp uluyor
Oda uluyor
Yılan göz kaş işareti
Konuşmayan hiçbir şey yapmayan
Başını yılandan çevri yemek taşmasın
Başını yılandan çevri kuyu yakın
Başını yılandan çevir unutma babayı yürekte tut
Baba dağ ve balta
Anne 
Kolundan koynunda karnında çocuklar
Gitti pazara dolandı çığlık beğendi
Anne eve dönünce
Anne eve dönecek
Ölün bilinecek küçük ölün
Mahalle daracık bilinecek
Alçak duvar ötesinde ölün tahta sıcak su
Ve odun kokusu
Kabre akıtılan sabunlu suyu
(Yolun burasında coşkuyla karşı ko)
Nasıl ki beyninden apartman fışkıran mimarın
Yaşamın öte yarısı
Burçları gezer
Kutup yıldızından söz eder
Gök çoğalınca
Göğe açılan göz kapanınca
Beni duyacak anlamayacaksın
Bunlar hep senin ölün
Bir yerinde yatağa sığmayan çocukların
Suçları bir atmacayla alınan çobanların
Her şey karıştı çünkü öldün
Artık kimse bulamaz kendini
Eller birbirinin içinde
Senin ölmüş elin yapışır
Benim tetiğimin üzerine
*
Silah benim tetik bende koşanadek kurşun benim
Parmak senin et senin güç senin
İrade kimde
Benim elim hangi köpeğin içinde
Dişleri birbirine geçmiş bileğimde
İlk tıraşını olan gencin
Jileti kemiğin iliğinde 
-Kan seli
-Tetik kan seli
Hedef nerde kız mı erkek mi
Dünya çekirdeği mi
Yeryüzü ateşi mi
Şehvetin ya da nur içinde birleşmenin
Satan'ın içinde beklerken her şeyi önceden kestirenin
Çünkü şarttı bir kere
Ölümle yan yana şeytanın içinde durmak
Karnından geçmek
Bir lambayı bekleyen makkinin
Öpüşünü kanla bekleyen
En küçük kilisede çarmıha çekilen
Dom'un üç asrın
Kana kan koyup
Yücelttiği abesin
Galerisi insan ve heykel ve resim ve kezzap galerisi
At gözü oyuk
Heykel atın içinde
Çünkü at büyük heykel
Sürücünün içinde on aziz birkaç isa yezus hiristus
Yüz bin haç 
Atın ayağında bir nalbant heykeli
Nalın içide bir at benzeri
Karşılıklı uyuşan iki arslan
Biri dişi diğeri dişi
Yuvarlak yalanmış ve parlatılmış derileri
Ki karpuz yenmiş gibi
Goldah karpuz
Kalf karpuz
Anna karpuzun çekirdeki
Frankrayh şu dağın ardındaki dağ
*
Düşmanın kim onu anlat
Mişel'i hatırlat alnımı uğraştır
Kalbine plânlı ve
Avrupa bir duvarın taşları dizilen mişeli
Saçlarına çocuk kuşları konmaz
Çocuk uçmaz dallarından. İçinden yanında
Boy tüfeği patlatsan
Tuzaklı
Hatırlat mişeli mişeli
İçinden hep bir kuşku tankeri
Bir petrol tankeri namıyla yol alır
Pergel petrol
Borusu motorun icadı
Aşkın feda bayramı cenaze şekli
Boyuna hatırlat
Yoksa olur ki unuta kalırım esmerliğimi
Telefon
-Görünüşünüz nasıl
-Yorgun uyanırken ve gittikçe diri ve daha esmer
Tanımadığım kentin
Ağırlık merkezine alındım
Taşıtlar grevler insan böğürmeleri
Alış verişler
Şapka seçerken birden çocuk doğuruyorlar
Baba oyundan çağrılan çocuklar gibi isteksizdir
Ya da bırakır kürekleri denizin üstüne
Suda kayan cilalı bir taş gibi seğirtir
*
Her doğan çocukla orada
Birlikte. Daha yeryüzüne bakınamadan
Kırbaçlanırız uyumaya. Anakarnı yorgunluğumuz alınmadan
Vurulur kollarımıza ve. Çarpılır dizimiz dizime
Her doğan çocuk
Bir ertelenmeydi analarca bağlanarak memelere
(Artık sigara içmeyeceğim artık 
Koyun gütmeyeceğim)
Meşgul uğraşır azar altında bile uyurken de
Uykusundan silkelenip irileşmeye hamle elleri ve duramadan
Yan beşiktekinin yüzüne gölgesini indirerek
Bir gün önceki bedenini
Kaybedilmiş bir okul eşyası gibi özleyerek
Her doğdu
Bir ölendi
Mayland uzun yüzlü bir kız resmi
Hani şu hep 
Selamlaşıp geçerdik
Uzun yüzlü kızlar çizen ressamla
Aklımı anlat gönlümü kazandır
Benden beni çıkar bakalım kalacak mıyım
Üstüme beni koy bir de 
Gözle dayana bilecek miyim
Yoksa hemen bir kez daha bütünle bende beni
Özümü kullan
Çünkü aşktır
Beyaz bir sanattır
*
Evlerin dışında
Çünkü böyle oldu
Pencereden uzanan başın dışında
Günâhın ve sevabın
Merkezinde hem tanımadığım
Alışmadığım bir sistem gitgelinde
Boyuna sırtımdan ve kafamın arkasından delindiğimi
Oynuyorum ve rolümü. Oyun çarkının boşuna döndüğünü
Seyircilerden bir kadın olgun ve eteçalan
Çıplak. Eşyadan ve odanın kapamasından
Her an biraz daha soyunarak
Yatağında
Çivilenmeden gerilmiş çarmıha gibi yatan
Anlıyorum oyun çarkının kendine döndüğünü
Ölümün
Saklanacağı kalmayan av hayvanı gibi
Avcısına göründüğünü
Ah anlıyorum
Çünkü annanın
Anlaşılmaz bir gözaldanımıyla
İçimde bir gemi batırıp döndüğünü
Unutmadı
Yanlışlıkla
Onlara:
Beni unutmayacaksınız
*
Anlat kızın ekmek tutuşunu
İçimdeki soylu kişiden utanışını
Annayı tutarken balık tutuyorum
Ekvator ağzıyla kolumu buzdan denize indirmişim
Kız içimde bir sarmaşık kelimesiyle büyürken
Arada bir kanla uslayıp
Seni anıyorum
-ey eski sevdiklerim-
Sizi şaşırtıyorum. Sanatım
Fakat ben korkutuldum
*
Şatoya bağlanan tahta köprüde beynim
Ağırlaşmış dalmışım
Güneş doğmuş işte böyle. Taş ısınmış ısınmış
Nerdeyse belleğinden kan ürperten
Bir sipahi sureti
Aşka ne zaman veda
Demiş ki bu topraklar
Boyuna kiliselere taşıyorlar otobüslerle. Isınamıyorum.
VE baden Baden'de kaçtım
Başka bir kiliseye
gittim. Hafifçe.
Çok ve canlı renkli süslemelerden az ürpererek
Dost için yani dosto için
Dönerken
Kule yerine 
Küreye yakın parlak başlıklarına dönüp baktım
Dosto Badende
Ve kumar da oynardı
Bir çocuğun. Hırsla. Bir taşı.
Atışı gibi. Dikine.
Kapa perdeyi kapa köprüyü
Ve şatonun ta kendisini
İnce bedenin mühürlenişini
Tüfek mahzenini
Sevginin tiklerini aort deliklerini
Duvarda asırlardır dinlenemeyen
Dört işkence resminin
Takip tutuklanma işkence
Ve tahta kurulan işkenceli etin
Bin dokuz yüz 77 yıl
Yenilen içilen kan ve etin
Yarı açılan mor pelerinin
Çizgi - kan 
Çizgiler ve kanın
Başta yer yer kemiğe batan tacın
Dört resmin dört korkunç dakikanın
İri jestlerini anlıyorum
Makkiyi hayır 
Sigridi tren getirdi
Tren götürdü
Yedi 
*
Duruşu kımıldanışı
Mağrur tavırları olan
Çünkü o güzel kelimelerle ağırlanan
Göllerin beşiği toprak eğrisi
At yiyen ejderdi
Tılsım
Karıncanın kölesi
At köpeğin kuruyan ölüsünü
Minderi düzelt
Baklava kırıntılarını
Ana babanın kol gezdiği koruduğu pencere kıyılarını
Mutfak ve yüznumara korolarını
Yatak ameliyatlarını cinsiyet taslarını
An binlerce yıllık olan et kabartmalarını
Pervaz ve şimdi
Büyük taraçalarda doğuruyorlar
Kol bakımı bilek ve dizkapağı bakımı
Gebelik ve sancı limonlukları
Sıcağa karşı ay ışığı
Yelpaze atkı palan
Acılar yer delen sinir göğü tırmalayan
Kutlu sevinç giysileri yalayan
Ve yağmur suyunu
Havuza koyan ırgat olarak
Anlat insanda ölümsüz olmak yaprağının
Hangi ağacın kıvranışı olduğunu 
Güzün hazırladığı insan yavrularını
Kışın insan yeteneklerini
Baharın insan olanaklarını
Anlat durmadan
Hurmayı anlat dala uzanan
Tüylü kalın dudağa anlat
Yaban elmayla eriği
Aşıyı
Elmanın gelinliğini geyiğin baskın güveyliğini
Atlı karıncayı
Lunaparkta bir hayvan olan
Atlı karınca bir hayvansa
'İsa ağladı'
Kuzeyde ses kalmadı
Alnımız buz dondu gece
Aksın. Gündüz karıştırılmasın
Ah sade bir gün yaşasak
Dal dal - Kitap bil
Lord kimin lordu hangi mabedin
Sinonimi
İkisi duman tütsü su rengi
Perde kıllı el korku
Bölüşmek kekelemek
Donup kal - Aklımı al
Durmaz bilmez yaşamakla
Senin yaşamın nereye kadar ne yana böyle benimki
Can kamaram
Yalnız göğsüm değil
Hayat var kaçıp bıraktığım zamanlarda da
Ölmek koşup varmak mıdır oralara
Soluğunu yatıştırarak
Perdeyi aralayıp girmeden çiçekli ovalara
Ah kıra gitmek böyle zor olmasa
Ellerimiz ısınan ocakta - Tabakta ziyafet tasında
Kızartılmış bir keklik
Paslı ve kükürt salyalı bir ağızla
Tatlılıkla ololki
Ölünü gebeliğini morarmışlığını
Etin devinme sanatını
Bilesin yuvarlak akasın akşam olunca
Yuvarlak akşam akşam
Serçenin girdiği dolap
Şehri –ey canım- uçtan hayvan kuşları olarak yukarıdan
Devgözüyle - bakışı görüyorsun
Süzül. Kanatlar arasından
Uzanan boynunla evleri ara ikizleri araştır
Ren'in çamurlu suyundan bir gümüş iplik bük
Sür yeryüzü hamuruna 
Ki orda
Bir yılan renkli başını onarır
Kuyruğunu ağrı dağında yakala
Ekmek paketini çıkar kuşlar çağrılsın
Kirazın yuvarlağı gibi yanağın
Bir güçlü böceğin ki gibi alnın
Otalara yayılmış çıplaklığında bir uçuç böceği
Yanından dikine toprağa iniyor
Ekmeği göğsünden ufala kuşlar çağrıldı
Tutulmuş ve öyle güzelken
Korkarak. Ağaçların arasında dolanan cin
Sen misin -Ama içim Eyiçim
Kara başımı tutup kara başımı
Şu suyun insanını güttüğüm vakit
Göğsümü asya bir edayla gerdiğim vakit
Hem barışmak ne demek kendimle
'Sen yoksan mekan yok zaman belli değil' dediğim vakit
Sen ölçebilirsin ancak sesimdeki beygirimsiliği
Çün bu çamur
Şu yaşamı bulandıran su
Donyüzlü rahibe şu
Şu ev ki ev
Ve o karanlıkta cin
Ve ormandaki dev
Oysa melodim
Ne güzel. sözlerim ne tatlı
Kuşkusuz. Yanımda olaydın
Testiyi deler ırmağı temizlerdik
Avucumuzla buz gibi içer
Bileğimizden akan toprağa düşerdi
*
Ve şimdi
Anlat bana ey can tatlısı kız ki
Çünkü ben ödevliyim yinelemeye
Eskiçağ ozanlarının ağız toplantısını
Anlat bana gönüllerindeki bağ bozumunu
Hep şarkı sancıyan dizelerini
Kocamış dumanı ve is yüklü tavan direklerinin 
Arasından destanlara sarkan yılanı
Kapıdaki baharı yaprak selini sarı kanaryayı
Ölümsüzlüğün karyığınını - granityığınını - suyığınını
Anlat durmadan
Oğlu teketek öldüren babanın
Oğula mızrağın ucuyla
Gürzün kılıcın kıyımıyla ad koyan babanın
Anlat bize içinde koşan atların
Hangi koşudan kaçtıklarını
Yani ilkel
Ya da kültürle deşilmiş olmanın
Anlat durmadan anlat oğulun
Gençliğin
Yarısı akan yarısı mezara konan kanın
Genç ve geniş bir yaradan 
Hem babanın elinden mızrakla
Ve baltayla açılmış yara'dan 
Şefkat ve müthiş bir dikkatle 
Ve müthiş bir hayranlıkla
Şövalyelik adına açılmış yara'dan 
/Huysuz kan sonuna dek akar düşünürüz/
Anlat ki ey can tatlısı kız
Babanın cesedi bir türlü toprağa atamadığını
Yine de kanın sonuna dek akmadığını
Anlat 
Babanın can elmas'ıyla kesilen oğulu
Aydınlığa sun
Toprağa sözü olan kanın
Neden sonuna dek akmadığını
Karşılık verir
Can tatlısı kızlar korosu:
OĞUL MIZRAK KESKİN GENÇ
Oğul genç mızrak keskin
BABA DİNÇ YAŞLI MIZRAK AKILSIZ
Oğul baba
MIZRAK BABA
ÖLÜM baba
Ölüm Oğul Mızrak
Ölüm Baba Mızrak
OĞUL MIZRAK baba ÖLÜM
Kan ŞAŞIRDI KAN Şaşırdı
Genç cesedin
Ölüm gölünün başında
Diz çökmüş olan baba
Hınç ayırdı
Hayret ve üzgünlük şerbeti
Ve abes ayırdı
Çok yıl sonraki tanrıtanımaz savaşlara
Ve yenilip ve yenip dönerken ordu
Neyi algılarsa çiftleşip çoğalmaktan
Babanın yüreği ordu yüreği
/Zırhını kırdı/
Narası göğe vurdu
Daha gür bir ses duyuldu
Belki bir melek gülümsedi
Çünkü sıyrıldı gergefi dizinden
Belki ayağının dibine vuran sesten
Ey baba
Kılıcını toprağa gizle
Gizledi
Kendini kınamak için çıkardı gerektikçe
Yüzünü sarartıp karartmak için
Ve düşüncenin kavurması geldikçe
Çünkü bir serçenin diliyle gelmiyordu düşünce
Beyaz güvercinin
Bir ilkbahar gencinin güz güneşinin
Taşı heykelleştiren eğilimin
Su taşıyan kedi seven uykunun altına geçen döşeğin
Erkeği kadında koşturan geleneğin
Kızlıkta açan çiçeklerin
Sevişen fillerin
Uyuyan çocuk ellerin
Karaya vuran geminin
Yemeğe hazır eden annenin
... Yalvaran dilin diliyle
Gelmiyordu düşünce
Geliyordu düşünce
Ateş kuşunun gagasında
Çünkü soyluluğun ağırlaştı baba
Bir'din ordu oldun
Zamanın bir gerisine bir ilerisine
Son dünya savaşının eşiğine serildin
Çocuğu vururken çekilen işkencenin 
Beşiğine
Baba Çocuk 
Azap Sancak
Baba genişledi nalbandı bildi
Toprağın içinde oğulun ölümü
Arttıkça ve gezdikçe denizlerin dibini
Çünkü ölüm artık canlı oldu
Nasıl kuduran boğa canlıysa
Ve bir şeye koşarsa
Baba açığa çıkan kandan yedi
Gezdi yeryüzünü
Hayvan alım satım yerlerini
Anneyi annenin ayak diplerini
Karıncanın ölmez gelenekçiliğini 
Hayvanları şartlayıp
Şatoları kefenleyip
Ahırları koyunları
Gördü baba gezdi baba
Oğulun taş benzerlerini 
Nasıl ki oğulun ölümü
/Eli babanın derisinde/
bir gerisinde bir ilerisinde
arttıkça ve gezdikçe suların dibini
Baba devşirdi bir ana
Ki yüreğinin altında
Bir et kordonla tutan
Oğulu delmeyecek olan babayı



Yanakları saçları gözleri yanmış 
Zehirli gaz bombaları 
Yılan gibi sokmuş yalamış gövdelerini 
Ağızları, küçücük dilleri yanmış 
Bütün Beyrut sapsarı kalmış 
Sanki ağlamak imkansız 
Başları 
Paletlerle ezilmiş babaları 
Yahudi doğramış analarını 
Binlerce çocuk topların betonların altında
Beyrutun gözyaşları şimdi 
Kudüsün yanıbaşında 
Müslümanlarsa uzakta 
Sanki başka 
Gelinmez bir dünyada
Acın bir vadi 
Zehirli çiçekler bir ova gibi karşımda
Gözüm baksın sadece 
Ayrıntıları 
Kıvrılıp kırılmış bilekleri 
Kemikten yakılmış etleri 
Kuma serilmiş cesetleri
Büyük ajansların yaydığı resimleri 
Bir seyirci gibi görsün dursun 
Bir kadın gibi ağlasın..
Beyrut yengeç kıskacında 
Çoğu müslüman kafir yanında 
Yaslanmış yastıklara sonunu beklerler filmin
Sen filistin hokkaları doldur kanla 
Şairler eğer ahın varken 
Uzanırlarsa tomurcuklara güllere 
Herbiri kanlı bir ateş gibi korku 
Bir azar bir şamar olsun
Filistin sen işine bak kar toprağını 
Yoğur gazabını yaradanın..
Bu ateş bulutu hangi kavmin üzerinde 
Çam ormanlarının salınışında 
Kuşların cıvıldayışında 
Otların serin tenlerinde 
Eğer varsan bakıp görmeye 
Şeffaf perdenin az ötesini 
Bir ateş bulutu var en bildik yerde 
En emin yerde
Ve bak asıl ölen yaylalar villalar tok karınlar 
Hissiz dudaklar gayretsiz kalpler 
Asla değil kavruk çölde yatan kadavralar
Farzet körsün olabilir 
Elele tut 
Taş al ve at 
Kafiri bulur
Hani ceylanların 
Hani cihat marşın
Bir yumruk harbinden nasıl kaçtın 
En arka safta bile kalmadın 
Cengi attın dünyaya daldın 
Tezeğe konan sinekler gibi
Dönüyor burgaç 
Dünya üstten yanlardan daralıyor 
Ovalardan 
Dar geçitlere sürülen sığırlar gibi 
Bir gün ister istemez 
Karşısında olacaksın kaçtıklarının
Dua et 
O gün henüz mahşer olmasın



Dağlara vardık 
Herbirimizin elinde gözleri ışık saçan birer deve 
Düşündük ayaklara düşmüş kıymetlerini iade ettik 
Sandık 
Dervişlerin
Modern salonlar koltuk takımları büfeler 
Baş köşede sadece bakılan bir şamdan gümüş bir sürmedenlik 
Düşündük ayaklara düşmüş kıymetlerini iade ettik 
Sandık 
Anne çehizlerinin
Sevgililer kapadı toprağını 
Çocuklar ne kadar hırçın 
Alışverişten dönüyorlar geceleri 
Babalar gözlerini dikmiş sanki kutsuyorlar şişeleri
Hepsi bir tek haftada değişebilir: 
Dağa gerçek bir gezi 
Ellerde yekpare bir deve sakin tabii renkte gözleri 
Dervişlik kılık kıyafetten ayrılalı beri 
Kim bilirse ki alıp verilen soluklar yalnız değil 
Herşey bir tek haftada
Başla deyince başlayabilir 
Evler eşyaları atıp insanları çağırabilir 
Bir bakarsın ki kadınlar gizlice hafifçe sürmeli gözleri
Sevgililer yayar topraklarını 
Delikanlılarda 
Boyunlara kadar kızartan damarların 
Açılır ilmikleri
Bir vakit diye anlatılır o zaman 
Dağ ve şehir diye bölünmüştü insan 
O dar buran gavur giysiler 
İçlerinde kopralar göğüsleri sıkılıp duran 
Ayaklar cepler kafanın içi, elin edip tuttuğu bir mezbele 
Bir tek kalp temizce  ve sinmiş 
Taşırdı kamburu taşırdı kamburu
Bir vakit gelse de acıyla / Hatırlansa zorbela / 
                                                         Anlatılsa



Mağaralar taştan yolcu örüyor 
Böyle üstünlük görülmemiştir bir bebek 
Göğü sevmeyi 
Ve yerden korkmayı biliyor 
Kendine bir ses bekliyor bir sarık 
Aleme tanrı
Bir bebek susar nihayet 
Sezer de ağaçların otların 
Topraktan çıktığını
Bir bebek ağlar 
Bir bebek mor ağzından 
Bilinir söyleyince
Zerdüşt nereye gittiyse 
Hep kartalı gördü
Ve güneş tek hüneriyle 
Bir yaprağı kertenkeleyi çakıltaşını 
Ve mor olduğunu suların
Beyin tırtıl 
Taş taşlar taşların 
Dipsiz süresiz seslerine tırmanır 
Çünkü ses katlanır 
Kazılır kayalara 
Ses geçilir iki kaşın arasından 
Sonsuz nefes alır 
Ülkedir dudakta
Zerdüşt neredeyse 
Kartal orada yığınak 
O 
Zincirli ayakların durmadan çıktığı 
Tek bir basamak
Kaya gözlü ağaç saçlı 
Taşın içindeki böcek 
Bu ilk fırtına kapısında
Taşın içinde böcek 
Taşır kendini yürür 
Bedenini bir uçtan bir uca 
Nabzı vurur dinler şaşırır 
Çalışan eşyasını yakalar 
Sorar fare kuş balık
her şey kendi yerinde 
Taşın içindeki böcek 
Ki inanır 
Ve çatlar taş
Gök eğilir 
O geçer kartalıyla
Yüreği büyülenir burkulur 
Gözleri gerilir 
Ağzından bir donanmayla bekler 
Mermer yerine şahlanır 
Çizilir kanar
Bardağa ilk düşen damlasında 
Uyuyan güvercin 
Ve ilk taşan damlasında 
Bir azgın güvercin 
Bulutları saçlarından sürükler 
Bayram yerlerini geçer hızla
Bir sabah kartalın bembeyaz kadınıyla 
Dağlardan düzlere nehirlerle 
Çırpınarak çığlıklar atarak 
O 
Durmadan saratustra



1
Çabuk akan tez giden 
ilk geyik avında ölenler 
çarpıntı başlarıdır insanlığın
Uzakta.Ta burada 
Ünlü bir can sıkıntısını 
Ufalar bir zümrüt sakal
Yeldeğirmeni 
ve uçuşan leylekler 
beyaz saçlı atın 
kar yıllığını rüzgar hallerini 
kahraman atın 
madalya anına bitişik 
dört nala koşan sesi 
oradan uzaktan  ta buradan
siyah 
çatık kaşlı gelincik tohumlarına 
benzer sezişliriyle 
gelişir yapılı kaygılar
2
bir ayıp giyotin 
çün ağaç sağa dönmez 
soldan kuşatılır 
çün ağaç şaşırır 
ağaç ölür 
Ama sapına kadar 
Bilhassa büyük 
Erkek 
Tam erkek bir el 
Yani kolun ucuna kadar gelmiş de 
Yumruk bile olmuş
ve bilhassa bu büyük bir el 
beynelmilel bir sabah seli 
katlayıp büküp yapma çelikleri 
gündelik insanı kaldırıp 
bir de tanrıya şarkısını söylerse
Belirli bir yapısı 
belli bir geçmişi olan 
nereye değdiğini bilen 
düğün yapısı fırçasıyla 
toprak ve topraktan sonrasını 
aynı çığlığı atan 
ve karalar içinde
3
haydi
şu kaçar su durur mu 
gök içimizden bir zenci çağırır 
zenci zenci 
bir büyük geniş başlı 
şikayet mi ne olur
açık açık çağırır aşkını 
burda mı daha mı uzakta 
bütün bir geceye 
dayar alnını
öyle ki alın 
mübarek bir şeydir



Taş ve sopa 
  İki köylü karşı karşıya 
  Kavak ağaçları şahit 
  Bir de ibibik kuşu
  İncir yalnız 
  Badem yeşil kabuklu
  Camdaki hayalinle 
  İki öfkeli boğa
  Sevdalılar kapışıyor 
  Tabiatın ortasında
  Irmak göz kırpıyor akıyor 
  Çoban köpeği şöyle bir bakıyor
  Yaman indi omzuna sopa 
  Güçlü çarptı taş başına 
  Hayalin akıyor kanda 
  Yüzün zonkluyor yarada 
  Taş ve sopa 
  İki köylü karşı karşıya



Nehirler 
  Uzun uzun ağlayan söğütler 
  Birine bir kadın tutunmuş 
  Biri bir kaval üfürüyor 
  Sürü nerdeyse görünür
  Akşamın zili olmalı 
  Bazı kulaklardan tam-tamlar 
  Karışır büyücü ağzı 
  El eli tutar gözyaşı boşanır
  Daha başındayız iklimin 
  Kızıl saçların 
  Kor bakışın
  Kulübeler yanıyor 
  Yaramz çocuklar, yaramz çocuklar 
  Balçık emiyor gövdeyi 
  Devrilmiş bir ağaç yanlarıda 
  Toplanıyorlar, doğuya bakıyorlar 
  Masallarda bir delik olmalı
  Çok geç
  O akşam geç vakit 
  Sokak serserileri yolumu bekliyor 
  Adımlarım, çözülen kıravatım 
  Yanımdan bir atlı kalkıyor 
  Hayır kan, kan sızıyor
  İlkin bir köpekbalığı ağzı 
  Kıyasıya başbaşayız 
  Beraber olduğumuz günlerden biri 
  Haykırıyor
  Derken biri daha 
  Çene açılıp kapanıyor 
  Paralayan diş bir baş kapıyor 
  Son bir söz daha 
  Bir yalvarış kırıntısı olmalı 
  Duyanı olmayan, Allahtan başka
  Sana bu soruları uzatıyorum 
  Son nefes sorusu 
  Çil yavrusu gibi dağılıyor yakınların 
  Mezar sorusu 
  Çil yavrusu gibi dağılıyor yakınların 
  O sorular sorusu
  Korkma zor değil 
  Korkma korkma zor değil 
  İyi bir alışkanlık edindiyse kalbin 
  Kork ama umut et zor değil



Bal akıyor kayalar 
Sarp yalçın bir bal 
Yakınında ne ayı pençesi ne insan eli
Komşu bir şelale 
Komşu kuvvetler 
Bazı iradeler 
Geceyi katlayıp balyaladılar
Boynu vurulacakmış gibi 
Korkuyla büzülüyor uykusunda diktatör
Sıcak o afrika 
Saf yüreği yolunarak yaratıldı masaya 
Eldivenli beyaz bir el 
Rulet gibi döndürüyor onu 
Birbirine çevrilebilir bir dabe olarak 
Ortada 
Karanın yanında vahşi hayvanları da 
İri demir parmaklıklı yumruğun zamiri olarak 
kafes odalarda siyahın yanında 
Eldivenli ve beyaz 
Döndürüyor afrikayı 
- Buradan daha iyi görünüyor majeste 
- Tank you 
Geçiyor kraliçe 
Bırakıyor uzun eteklerini geceye
Şimdi bir eksersiz daha 
Baştan alalım yeni bir çabayla 
Bal 
Kaya 
Üzerine hala pazarlık yapılmamış 
Simsiyah kaşlar ve beyaz gözaklarında 
Kırmızı kılcal damarlar 
Vahşi hayvanlar kafesinde 
Parmaklıkları tutuyor 
Batıda bir ada devletinde 
Gemi-vinç-kara Gemi-vinç-kara



Çiçektozu üstümüz başımız 
Bak sen geldin
Deniz kıyısına kurmuşlar mescit 
Yunuslara sırtlarını dayamışlar
Defneler dallarını açıyorlar 
Serin gölgelerde çınlıyor nefesimiz
İmam saflara bakıyor ışık vererek şehla 
Alınlarda secde mühürleri kıble hoşluğu
Kuşum güvercin,kuşum uyan bekle 
Uzun etekler hatır soracak süpürerek kır otlarını
Bir yaprak daha çevirdiler 
Bir halka daha genişledi avluda çınar ve minare
Seven kollar açılıyor sarılıyor açılıyor 
Peşpeşe tavşan yavruları su samurları
Oturup bir nefes daha derinlediler
Tesbihlerin yolunu birbirine ilediler



Gece yanımızda bağrımızda 
Bir tomurcuk ıslığı hayat şakrak. Söyle 
Bu geç vakit kim tırmalayan kapısını 
Gece yanımızda bağrımızda
Kolumda bir ışık gibisin 
Yürüyoruz şehre atlılar gibi
Çiçek açan şehre bakıyoruz 
Aşk ki bizim berrak gökdelenimizdir 
Sargıları açıldı bileklerim zinde 
Gözlerim tek tek geçiyor iklimleri 
Şanlar içinde
Yabancılar yağıyor sabahları 
Netlikle bulduğum sen misin 
İçimde akar 
O yeraltı suları  sen misin
Bu araçlar biraz 
Yana kaymalı
Gerçek esvaplar sahi delikanlılar 
Mimikler dalışlar birden kavrayışlar 
Dokunulmaz ısılarıyla gövden deniz ve martılar
Bir için 
Akıyor iki yanında söğütdallarının kavisleriyle 
Sevinçlerin 
Bir silindir geçiyor üstümüzden 
Esneklikle yumşa dayan ağırlıklara
Bakalit unufak oldu 
Öfke kırıldı 
Serçe öldü
Yalvarıyorum biraz daha 
O zift ve zülüf çağında
Gerildi ev 
Yorgunluklar ve neş'e
Duvarlar mukavves 
Çatı bir eğri kaburga kemiği daha yükleniyor 
İşte iki mavi bilye
Elimde aşkın ülkesine yol kağıdım 
Bin asırlık başım 
Kuzgun saçlarım
Benim için 
Aynı yalvarışlarla uzanıyor musun hala 
Senin He'n benim Hey'im



Parçlanmaktan arınmış evcil olan 
Yabana koşar bir aman 
Kaçıp kuytulardan 
Derisini sıvazlıyan yangınla yalaz 
Ve döşüne varan bileklerini 
Kent 
        dev dev bir kedi sokulmalığı 
        belirdikçe daha ağır fakat hareketli
Yarmaktan arındın evcil 
(yani 
sofrada 
elimle birlikte ekmeğe uzanır eli)  kurtağzı 
gibi istekli 
herbir yaprağında soluk soluğa 
o ulu insan 
insan 
yaban çiçeklerini
Sonbahar günleri sağlık ve istekle 
sikkeler çaktım uçurumlu gövdene 
Güvendim 
Demiri alıp ısıran boşluklarına
Yüz metre kayayı 
Yedi vuruşta indim 
Hep birlikte omuzum 
demir halka ay 
                gibi 
                şekillenen bildiklerim 
O buzul yarda kar yataklarında 
Dağla armızda 
Yalnız ve yalnız 
Dostluk vardı aramızda
Adem: 
      buzulun bıçakcısında öldürülmeden kelimeleri 
      peki ama nerede gururum 
      ne oldu ona demişti 
Ak hafif saygı duyarak 
Soyunarak dağ keçisi sargılarından
- ille dert mi ola alemde 
- dağsözün dinledik iflah olduk
Cilo kar yalabı 
Süphan halat aklı başında sağlam 
Değişik gergin 
Burulurken iklimin kar kırmaları 
Her yükseklikte 
Dağla yanyana durur bedenim
Cilo Cilo karağlarken 
Buz kaymağı yanağın
Dağ ve hava blokuyla 
ben 
dağ hava ve ben üçümüzün 
gözü yekdiğerinin zirvesinde 
dağ insan zirvesine tırmanıyordu bende 
hava yatay bir uçurumla karşılaşır hemen 
en küçük bir korku kabarmışsa ciğerlerimde
Bu küçük urganın 
Küçük derli toplu ve ejder ağızlarıyla 
O uzak kişilik çığrışlarıyla 
Altta ormanlara 
Aşıp ummana kavuşan ulamalarında 
        (büyük kent - insan  - ilişkiler - kitaplık vesaire gibi)
Bir öz konuşma başlar 
Şiir ve mahalliler üzerine
eksi bir eksi onbir 
eksi bir eksi yirmibir
1
Şimdi uzak su kaplan kası aşındırır ışıltıyı 
Bir ipek ince halı 
Serilir metabolizması üzerine ve dürülüp içine 
Aşktan rençberliğe azamet eyleyen dervişlerin
Haydin kalkalım 
Adaşım ve kanilişkim olan beyaz çiçekler 
Kömüre başkaldıran kara açmamak için 
Ve kadın vuruşundan başka 
Yaklaşım bilmeyen böcekler
Şimdi uzak şu kadar 
Durmadan olaha habire
2
1974 yazında 
        dünyada 
        toprağın hırçın çalkantılarından yadiğar 
sarp üzerine sarp bir tepesinin önündeyiz 
tüm hazırlıklarımızla
o kış başparmağım donmuştu 
yeni yeni çözüldü donu
Şimdi ulanıp dolanıyoruz urganlara 
Yükselirkenlerde 
Solucanların toprak yemesi gibi durmadan 
Etimden geçiyor dağın derisi
Biraz daha
Karlar başlıyor 
Ve ecdadım nasıl oralara tırmanmışsa 
Kanımda bir gürcü beygiri 
Tesbih gibi aklımı çekerek 
Götürüyor oralara 
    ve sonra açlığın verdiği korkularla 
    bir kaygı basıp giriyor içime 
Esenliğimi - dedim ki 
                  ben gidiyorum 
                  ardımdan postala
Bir tek an'dır dağcılık 
Sineğin camda 
kımıldamadan 
durduğu bir kaç saniyeyi hatırla
Ve ne uzun oldu duyargalarım 
Şimdi kayanının yapısındaki tuz 
            granit 
            fosfat 
            alüminyum 
            demir ve çarpıntı yataklarından 
Aşk ihtilacındaki bir delikanlı gibi geçiyorum
Sanki 
Duyargalarımın 
duyargalarının 
duyargayarı ile 
duyuyor gibi
O yozgatlı çocuk 
    ayak bileğini tuttu - Kırılmıştı
O gibi 
daha inceleri 
dağı fobilerden uzak 
teknik-sağlam halat- 
uçurumlardan bakabilme yeteneği 
düğümcülük sananlar 
dağcı bir kere hata yapar tasasıyla yatıp kalkarlar 
Düşerek 
Çarparak koldan ayaktan 
ve belden kırıldılar
Ya o niksarlı 
    üzgündü 
buzul görmeye dayanamıyorum 
    demiş 
    ağlamıştı
Ya gaziantepli fazlı 
krater gölündeki kar suyuna atmıştı kendini



I
Önce kim - "önce sen"
Dirilen bir işci olmalıyım. Öyle olmalıyım ta eskiden 
(Ağlayarak)  anlamlıydım olmalıyım anlıyarak 
İşci türemedi hiç bir şey türemedi 
bezirgan ölü tükendi köle ölü bitti 
bir yazı sağdan sola kıvrılarak eğilip 
bükülerek bir şekil almalıydı 
önce kim - "önce o" 
dirilen bir işçi olmalıydı
İşçilik kime kaldı görüyorsunuz 
çocuklarım 
"çocuklarım nerdesiniz" baba sofrayı hoplatarak 
Baba tanrıya yalvar 
malar
"işçi miyim değil miyim" 
durmadan kendini yorarak kurcalayarak 
soruyor (bu kim bizden değil)
Kendini darağacına atsa 
ağırlığı az gelir boğulmaya - ve atmadı
Beni mi adasalar iyi olan beni 
diledikleri yerine gelsin diye kurban 
çünkü hep budanmışım gibi 
koyun bazen horoz gibi algılıyorum bazen omuz etlerimi 
"intiharla (oysa mı)  bir çelişmeydik eskiden 
yasaktık intiharla 
canımızın hakkı üzerine 
varamazdı elimiz
"intihar bulun intihar kurbanlara" 
onların değişen sesi bu ağabeylerimin 
sofrada apaçık duyuyorum işte 
kendilerinden kaçıp koşuyorlar bu sofra boyunca 
"nasıl olur ama tohumları babamın" 
"nasıl olur ama başka bir ırk" 
"Başka bir ırk mı" sürüyor onlardan
Bu ev sofrası kuruldukça 
Camlar kaykılıyor ve bahçede ağaç 
Tehlike kuşları kaldırıyor 
Düşsel bir oyun olan çocuklar 
Lar - onlar laronlar 
hala sağdan sola yazılan babam 
bozulmaz akıllar kullanıyor 
yaşlanıyor ama bozulmuyor ve diyor 
"çünkü bozulmazdan yapıldık
Bu ev sofrası kuruldu önce baba 
Oraya pencereden ağaca ve kuşlara 
"çünkü ağaç işarettir içimizin sorularına 
kuş işarettir doğup ruhları 
dev gibi sallanan çocuklara" 
Bu ev sofrası kuruldukça ana 
Oradan pencereden ağaca ve kuşlara 
"çünkü ağaç problemdir çok karışık bundan böyle aklım 
kuşlarsa uçar gider uzaklara"
O başka yargılar öteki başka bakar 
Ellerindeki meşalelerle topraktaki kovuklara 
Yaklaşan laronlar lar - onlar çocuklara 
bakıp 
bakıp sofraya. Ana 
yemeğe yaklaşıp ekmekle koklaşarak 
/ "bereketli küpler 
yağ küpleri ne demek bilmez bunlar 
geberesi dinsizler 
gel ekmek keseyim seni" /
"Koklaşmak mı ekmekle savaşmak"
Anaya onların gönül kıran sesleri ağabeylerimin 
İ'yle başlayan ve birbirinin aynı isimleri 
Yani i ile i ve i'yle i 
              i olur mu i "diyor" 
İki değişik ad olmalı onların ki 
"iki değişik ağbeyim benim 
               yok mu ki" 
Sofrada önce arkaya sallanarak 
kız ekmekle alışveriş etmeden 
"Kız o çünkü oğlan değil" 
Küçük oğlan bakarken söylerken bunu anaya 
Hepsi nedenli ayrı ekmek başında 
Sarmışlar sımsıkı beni gibi 
Hep adanmışım gibi 
Yerine gelecek ne bana göre 
Kurbana göre mi bu adak
"Kardeşim 
Ben 
Başıboş bir kamaya saplanmışım gibi" 
"Peki ama" küçük oğlan 
"Ne demek kamaya saplanmak"
"Ağabeyim 
Ben 
Çizilmiş bir yaşama atanmışım gibi" 
"Peki ama" i ve i 
"Kim çizebilir senden başka senin yaşamını" 
"Anneciğim ben 
Kaskatı bir esirliğe keptirilmişim gibi" 
"Peki ama" ana 
"Kepmek mi ne kepmeki 
Kendine iyi bak önce üşütme ciğerlerini" 
"Kardeşim ben 
Yüreğimden böğürmek üzereyim gibi" 
"Peki ama" kız kardeş 
"Yürekle böğürmek mi dedin.Öyle bir şey mi dedin" 
"Babacığım ben 
Ayaklarım baltayla kesilmiş gibi" 
"Peki ama" baba 
"Ayakların... Apaçık uydurma ayaklar senin ki"
"Yepyeni güçlenen ayaklar onun ki" i ve i 
"Bak kardeşim kamaya saplanmak 
şu demektir ki... 
................................." ben 
"O var çünkü tanrı 
O çizer onun yaşamını" baba 
"Kaskatı bir esirlik.../çok acı/.. " i ve i 
"kaskatı kaskatı kaska kask kask kask " kız 
"Kendine iyi bak..." kız - anne 
bakışarak ciğerim onlar benim 
"Ayaklarım baltayla kesilmiş gibi mi" küçük oğlan 
Çünkü kardeşim dedem dedemin olmuşu muyum 
                                                                      ben
"Olmaz dedenin olmuşu - Ulmuş deden" i ve i 
"Ulmuş mu yani benim babam" baba 
"Dedem senin baban mı ki bana" ben 
"ben dedem deyince..." ben 
"hah hah haa-" i ve i 
"hah hah haa-" ben 
"bir kediyim ben" birden 
"bi hayvanı evin" kedi 
Sarmışlar sımsıkı beni 
Hep adanmışım gibi 
Yerine gelecek ne bana göre 
Kurbana göre mi bu adak 
Başıboş bir kamaya saplanmışım gibi 
Çizilmiş bir yaşama atanmışım gibi 
Kaskatı bir esirliğe çöktürülmüşüm gibi 
Yüreğim bögürmek üzere gibi
Ayaklarım baltayla kesilmiş gibi 
"Kandırma beni çocuklarım 
bozulmaz'dan tutunun - bırakın öyle öleyim" baba 
Baba halk oldu baba helk değil
Sarsılıyorum ve içimdeki hayvan perdeyi aralıyor ve 
                                    / anlıyor. / 
Bakamıyorum başkalarının yüzünden başka yüze 
Kendime 
En sağlam sesleri söyleyin ağzım 
En geçerli ilkelerini dünyanın
Sessiz atılıyor (devinim kayarak)
Sofranın dibine kedi (sesler var)
Önce Hamit "kedi kayınca sofranın dibine..." 
"Hamit mi Hamit kim" sofra
Elim korkunç uzanın üzerine kedinin 
Öpmek ister gibiyim kedinin üçgenini 
(Ellerini)  Kollamak kapmak ve kaçmakını 
Kedi yapmazsa bunu çünkü kedi değil 
"Biz bir şey yapmalıyız galiba - ama neyi" 
/ "daha yeni mi sordun bunu çok mu yeni" / ekmek 
"Yüz yıldır sormadım 
Soranın ardına varmadım da... 
Elim yakanda dirlecek orada.." sofra
Sonra i ve i iç içe ses çıkarmadan 
/ "ben i'yken"/ i ve /"Ben i'yken" / i 
ve sesli olarak sonunculardan ayrılarak 
altı asrın sonuçlarından 
sonuncularından ve içeriklerinden 
korkunç kaçarak 
"bu yemek daha ne kadar sürecek hiç bir zaman 
kediyi oradan kim kovacak hiç bir zaman 
Baba sen 
Önce yeni bir işçi savunması yap"
Baba anadan yaklaşık olarak 
Bir erkeklik ayrımı üretti erkeklere üleştirdi 
Fakat onlar babadan ayrılarak 
Ana babadan tüs tüm yaklaşık olarak 
Bir kızlık ayrımı yalınladı sivriltti 
Kızlarla ortaya attı belirledi 
Fakat kızlar anaya yaklaşık kalarak 
...............................ötürü başkaldırarak 
Kuzeyden güneye parıltılara avuç ve bağır açarak 
Kuzeyden güneye parıltılar kafkas farları 
Pırıl pırıl pır işçileri 
Pırıl pır emekçileri 
Parıltılar (ötürü)  dayanamadan 
"Bu yemek daha nasıl sürecek hiç bir zaman 
Kediyi oradan kim çıkaracak hiç bir zaman 
Kedi tıkınamaz sofranın altında 
Kavanmadan 
Babamızsan 
Yeni bir işçi savunması yap 
Dedeni savunduğum gibi ve padişahını" 
baba hemen 
ve hemen ben 
Baba değilse fakat ben (cevval)  hemen 
- Abdülhamit - 
Eşya ve şehir dürtülmüş gibi 
türbelerden elktrik geçmiş gibi 
"hortlak var" i ve i
Koro gibi bir aşikar dikleniş gibi 
Duyuyoruz yoksa bir alisinasion isteği gibi 
işte işte işte gark oluyorlar 
"işte işte Han Han. Dünyadan ve besmeleli rahim 
                                                     mazgallarından 
Yumurtanın içindeki canlı kavgadan" 
"boy atsın boy atsın" 
Tarih ve zorbaların paçavralaşma işareti 
"ah işte işaret" 
- işte işte işaret 
- Abdülhamit 
"dur baba yeni bir işçi savunması yap" i ve i 
i le i ve hemen ses olmadan birbirine kapanarak 
/ "nedir ki bu Abdülhamit" /
Safra (görüyorsunuz)  nasılda uzuyor ana çok uçta kalıyor 
                                                                               uzakta 
Adeta 
Öteden o ufacık bedenden 
Kim sorabilir kim araştırabilir kimbilir 
            salondaki gizli bir düzlükten 
"Anayım ama dayanamam daha da 
"Çekilip ağlasam mı odaya 
Acaba 
Acaba mıyım yoksa ben"
Yeni bir işçi var ortada 
İlk defa 
ve sofra 
Baba ana ve i ile i 
Öldükten sonra dirilecek bendeki beden ve ruh 
diyen ben 
"inanıyor muyum gibi" 
"ne gibi inanır buna baba ve ana" 
"ve hakçası başkaları" 
Küçük oğlan yarısı içten ses olmadan 
"Babacığım anneciğim ağabeylerim 
Kız ablam ve sen 
Ben de dirilir miyim öldükten sonra 
/ Ruhum da dirilir mi öldükten sonra / 
Ben de / hesap verebilir miyim / öldükten sonra 
Derslerime çalışır büyüklerimi dinlersem"
Kız ansızın açılır en cinlisi 
"/ Bir kız neye inanır inanabilir ki 
En iyisi en doğrusu şu ki 
Güzelim ben - Erkeklerse 
Kıza benzemiyor hiç 
Bize dayanamıyorlar bir de hiç 
Aklımda tutmalıyım büyüdükçe hep bunu 
Aman hiç unutmasam bunu / 
- sesizdi şimdi birden ses olarak - 
Ya unutursam bir de" 
döndük baktık 
Kızardı yüzü 
"Ne güzel kızarabiliyor yüzü" baba ana ve ben
Yeni bir işçi var ortada 
Çok yeni bir işçi sürüyor dedemden 
Ayakları ta oradan toprak diplerimden 
              "Abdülhamide ölüm" maymun 
              "maymuna ölüm" Abdülhamit 
              Çok yeni bir işçiyle geliyor dedemden 
              Güçlü mü 
              O kadar da mı güçlü 
              Daha değil yanılmıştık bir yerde 
              Eylem olmaz düşünüp düşünüp 
              Hah; demeden
Kedi sofranın altında üçgeniyle 
Kedi dediğin böyle yaratılmıştır 
"Ben kediyim sadece - Biliyorum da 
Anlıyorum da işçi denince 
Yakın buluyorum kendime 
Galiba ciğer 
Öyle bir şey 
gibi bir şiy olmalı"
"Bağırıyorum sofranın üstüne 
Bağıracağım yemeğin ve ekmeğin içine 
Yeni bir işçi geliyor kendine" 
"Sus" diyor i ve i 
"Sus biz yücelteceğiz emeği" 
"Asıl sen sus tanrı yüceltmiş bir kere"
Tanrı mı 
"çok bulanıyoruz" i ve i 
"Ekmeğe alın terinden önce kan 
Duadan ve bereketten önce kan 
(ben kazandım onlar da kazansı yeterince)  den önce 
                                                                      kan kan
kan kin öfke 
katık olmalı 
herşeyden ve besmeleden önce"
Bir çok tanrı vardır 
i için ve i için 
sofrada birden bire ve i 
Çünkü i için 
"Tanrılar lar lar deme lar lar" 
kız bu doygun duyarlı yanağı yaşlı 
"Tanrılar denmez çünkü hiç söylenmedi 
Küçükler ve aramızda ufacık var çocuklar"
(	Kırılır 
" - en çok onlar mı 
" - en çok onlar	) 
Elim taş gibi tutuyor Hamitin ellerini 
(Hamit kim daha belirmedi)
"Hiç belirmez o belirmeyecek de" i ve i 
Sofrada değil miyiz büsbütün 
"Güneş dönüp yeniden doğmalı" Hamit 
Ana kim ata kim toprak kim 
Halk neyin nesi 
Sesini bileğinden alıyorum Hamitin 
"Sofrayaçağırmadınız beni" çözüm 
/ "Tanrı başka olmaz artırılmaz 
başka tapacak yapıp artırıyorlar azalır ata" / 
"uzak kal atadan ata geleceğin içinde" i ve i 
"gelecek kazmanın içinde" i ve i korkutarak vakti 
Takılıyorlar 
"takıldınız işte" i ve i'ye baba 
Ve sofra 
(Kedi var)
Küçük çocuk ve kız hep birden 
bağırarak korkutarak korkutarak 
"Kazma nerede kazma nerede" 
sakınarak i ve i korunarak 
"düşecek: gibi başlarına kazma"
II
"Benim o bezirgan 
O kervanı ben götürdüm Yemene 
Çölde güneş 
Gökten taş yağar gibi açılırken üzerimize 
Oğullarım sizler 
Sabır keseleri içinde 
Ananızın muhabbetle beklediği zamanlar gelmeden 
Belkemiğimden kurtulur bazen 
Batardınız yüreğime
Oğlum sen - 
sana verdiğim ada ne oldu 
Ya sen - 
sana verdiğim ada ne oldu 
Ve neden her ikinizin adı da 'i' " 
İ ile i yekinerek 
"Herkes bu kez i'dir dünyada 
Artık yok yürek soyluluk ruh 
Etötesi 
Üstünlük bilgide bile 
Babamız sen..." 
"Bana da bir i desen bir desen" 
"Baba sen de bir i'sin kuşku yok 
Saygımız olduğu için baba oluşuna 
Baba diyoruz sana"
"Benim efendim i olamaz" ana 
"Benim babam bir i ha 
na sana" 
"Bakkardeşim 
Biz i dedikse o da bizim gibi 
Bir ekonomik varlık herşeyden önce 
Herkesle eşit bölüşmeli devletin gelirini" 
"Ama sen 
dün benim 
harçlığımı... söyletme şimdi 
oysa eşit eşit almıştık babamızdan"
"Kızım 
O senin dün 
harçlığını mı.. söyle" 
"Hayır baba şaka şaka" 
"Hayır şaka yok baba" i ve i 
"Biz aldık onun harçlığını 
elbette 
kolunu bükerek elbette 
salık verdik i olmayı ona 
olmayınca elbette 
kırmadık kolunu kardeş diye 
ama ilerde 
kırabiliriz de" 
"Aaah" ana 
"sütüm burnunuzdan gelir inşallah 
önce senin 
sonra da senin" 
İ'ye ve i'ye 
"Dur kadın" baba titrek doğrularak 
ve kuşkuyla bakarak havaya 
"kalksın sofra" 
"Ama daha 
baklava var 
maraş işi fıstıklı kuru baklava" 
"Kalksın sofra"
"Babacığım 
Çok zaman ürettik son sofradan beri 
Çok acı çektik 
çok telef olduk 
çok i telef old"
"Bu yezidler 
Dünden olmuşlar bile 
biz evlât mevlat dedikçe 
ah yine de evlat 
larım ne oldu size 
o güzelim isimlerinize"
Sofra uzamaya başlıyor yine 
elim akıyor altına sofranın 
Göz gaga arıyor 
Oyulmak için 
Bir ateşe yatmak için 
Kıvılcımlanarak atmacasıyla hep dürüst kalmanın
Can yakmamaya 
Daha biraz daha 
Karaçan yaralara göz yummanın 
Acısıyla sofranın altında 
Daha 
Sancılı daha 
Bir dünya kurdum kendime
Bir sofra altında 
Bir sofra yüzüne çıkıp 
Bir evden kaçıp 
Bir eve kapanıp 
İki kardeş iki ağabey ortasında 
Bir yanım baba erkek 
Bir yanım ana kadın
Çok sofra gördüm 
Francala içinde iri kristal 
Kanlı sorular
Koşuyor taylar o yöne 
Fırtınadan ayakları tutulmuş 
kısrak analarının 
Ve kaslar koparca geriliyor masada 
Çorba tasından bir giz çıkardım doydum
Birden ateşim çıkıyor 
Dünya bulanık deviniyor 
Şehir kusarak geçiyor kapıdan
Zil 
Ve sesini kucakladım postacının 
Hayır bir ulak bu 
sınır boylarına yollanmış geçmişte 
viyana taşduvarı dibinde hülyaya dalmış 
kenti sonsuz bir kuşatmayla gönlünde 
sevmiş sevmiş... 
Elinde bir ferman gördüm dayanamadım 
(Peki neden bana 
1973 Temmuzunda)
merdivenleri yıpratıyordu ellerin 
Tutunarak bir fetih haberine 
Sarsılarak bir isyan bir yıkılma haberiyle 
Aynı anda mermer merdiven ve ben 
Tüm güç elindeymişçesine 
Sesine bakıyorduk postacının
: herkes kendi içinden: 
sesler şehirden 
"akşam nerelerde kaldı 
denizin dalgalarla kıyıya attığı rakı sofraları 
şerefe arkadaşım nerede kaldı" 
: herkes kendi içinden: 
havada kanat vuruşları
"sen de gittin 
otuz yıl hiç değişmedik 
ne yalnızlık benden 
ne ben senden geçtim ey yalnızlık 
işte şimdi sende gittin elimden" 
herkes kendi içinden: 
"yaz geçip güz gelende 
ecel geçirsin beni 
madem yola gidiyorum 
bulunsun benim de bir el sallayayım" 
: herkes kendi içinden: bir komşu 
Duvarlarıyla 
"Yaşam sevincini yücelt. Hüznü kahrı felan filan 
sen ki onu da alıp gittin 
kanayan İbrahimi (hasta bir akraba)  görmeye gittin"
Herkes toplansın 
Herkes bu kez 
Sesini yüksek bağlasın
Tüm aile susmuşken bir ateşin ortasında 
O ses vuruyor elime sofranın altında 
Havada asılı kalp atışları 
Tümünü kaplayan alan içine bir yüz görüyorum 
Alnında derin oluklar var bir kayayı 
Oymuşlar gibi gözleri
Ağlamaya başlıyor baba "ah benim emeklerim" 
Ağlıyor ana "ey ağlayan efendi 
            gönlümün tacı efendi 
            evimin direği 
            erlerin eri" 
Ağlıyor bacı "ağlar ana 
            ya ağlar mıymış hiç baba" 
O ses vuruyor elime sofranın altında
"Ağla evet gözlerim ağla sen 
Bu gidişin zorları olsa da 
Ağla ki ak çıkasın iniden
Ölüm lokma ağzında açsa da 
Ölüm bu gelen çehresiz elsiz 
Bir gezintideyiz olsa olsa 
Bir de yanımdan geçerse bensiz 
Durup kalakalmışım ortada"
Bir başka ses 
Vuruyor bu sese elimle 
"Köyde en büyük güce 
Yaşamaya sürülü çoban köpekleri"
"Kurşun bitince yok öyle 
Sürdü tüfeğine çobak köpeklerini" 
"Evde en azgın köşede 
Kadınları durmadan çarpıtır su perileri"
"Taşkın ve saf genç kalbime 
Mezar taşı gibi vurur çağın devrimleri" 
"Sen yargılanadur suç vardı güneşe 
İnsan insana gebe ev eve bir öç haberi"
İstanbul kent olarak yıllar önce 
Sürmeler çeker beğenirdi şehzadeleri
aç elini uzat dilenci eline
Biz Dağ Mağara Hikmet Kent İnsan Evren derken 
Bir şarklı şair vardı kralı olan 
Derdi ki kalın postallar giyeceğim 
Bilgelik için değil 
Sığınmak ve izlenmek için dağlara gideceğim
Birinci jandarma işlevi
Biz sustuk 
Mağara hikmet erleri yerine 
Konserve kutuları kustu 
Üç dört beş ölü de kustu
"Anneciğim sen" ben 
Değil mi öyle kardeşim sen daha küçüktün 
Anneciğim sen 
Kentleri tepeden gören yaylamızda 
Bile dolanırdın yabani erikleri bademleri bile 
Karıncalar üşüşen kışlık armutları 
Bakışın avuçlarınla sever sıvazlar okşardın 
Gezerdim yorulmasız kutlu kelimeler ederdin 
Bakarak dokunarak doğadan alıp 
Doğaya vererek" 
"Sahi ben mi" 
"Elbette 
Sen ya" baba 
"Anneciğim sen ne güzel 
Beline dolalı önlüğüne..." 
"Bırakın şimdi sofrada 
Bağı yaylayı armut toplamayı" 
"Rüzgarın döktüklerini yağmurun ve kuşların 
Acımadıklarını 
Evimize taşırdın" 
"Bırakın dedik 
Konuşulacaksa 
Karar konuşulacak bu sofrada 
Evet baba..." 
"Anneciğim sen 
Yaslan koluma dinle beni 
Bak ben bir eli sofranın altında 
Parmağına kimsenin duymadığı sesler çarpan 
Ürküpp korkan 
Bir evladınım
Anneciğim sen bir dağ haberi 
Bizleri dağa sen alıştırdın 
Dağı sen öğütledin bize 
Ben dağa ölü umutsuz gittim diri indim 
Ağabeylerim i ve i isimleri 
Güçle gidip ölüleri inerken 
İkinci ja ja ja ja ja 
Anneciğim ancak sen içten ve derinden 
Anladın inceliği
Ana sen 
Bir dağ haberi 
Taze uyabilen her güçlüğe 
Dağları yıldızlar daha iyi izleniyor diye mi seversin 
Ya evin erkekleri 
Gecikince geceleri 
Korkardık ama 
Dağın kendisinden hiç korkmadım
Hiç bir pusu yoktu dağda senin için 
Ve şehre 
Her gün her an dönebilirdin 
Zaten çocukların senin adına 
Bir temas gibi 
Gidip gelmekteydi"
(Baba kendine gel 
Kendine gel anne 
Bizler hep kendimizde miyiz 
Korkmadan gözgöze gelmek için) 
Önce kim - önce sen 
"Dirilen bir işçi olmalıydım öyle oldum ta eskiden 
Gülerek anlatmalıyım anlatarak 
Çünkü çok zaman ürettik son sofradan beri 
Dün akşam sofrasından beri"
"Baba ben" ben 
Yeryüzünü dinledim 
Erkek giysileri giyindim gördüm ki 
Helalinden kadın 
Ve bol ve düzgün çocuk gerekli
Baba ben yeryüzünü dinlerken 
Biliyordum gövdemin tazılarıyla 
Tazelenmedik hücrem kalmadı
Ne aç şu gövdem 
Dursam çağırmasam bile 
Ben bir ışıkla geceleri 
Evimi karartan sevgisizlikleri denetlerken 
Ekmek kemirir gövdem
Mezardan da öteye yeryüzü götürür kişiyi 
Şiire çoktan başladım ama 
At sürmeyi yeni belledim" 
"Oğlum sen 
Seziyorum 
Yoksa anladığımdan değil kelimelerini 
Tıpkı bir avuç sudan başladığım gibi 
Ananın göğsüne yaslanıp 
Sütünden hanlar kervansaraylar kışlalar altın 
                                                               kubbeler 
Demir çelik fabrikaları atom reaktörleri 
Kuş ve balık dili okulları 
Kitaplar uçaklar yaptığım gibi 
Seziyorum oğlum sen 
Kibar ve zarif bir çocuksun"
Beni adadılar beni koydular ortaya 
Karşı duygular çıkarlar
Bende karşılaştı büyük 
Çok büyük olmalıyım ki bende vuruştular 
Ve gövdemin toprağı 
Daha doymadı kana 
Ozan beni harbetti 
Işık beni koştu yine de 
Daha karanlığım çok yerde
/ Ben şair olarak 
Bitmez bir kartal çubuğu tüttürüyorum / 
"Hayır anneciğim Nijerya Çad Uganda da 
Hiç te uzak değil 
İnsan orada da 
Sabah kalkar işleri vardır 
Tıpkı 
Ve sonra 
Akşam sofrası o uzaklarda 
Dilini bilmediğim hoş omuzlu 
Yuvarlak ve işlek omuzlu 
O kız tarafından serilince 
Bizim soframıza da değer bir ucu"
"Oğlum sen" ana 
"Seziyorum 
Yoksa anladığımdan değil kelimelerini 
Tıpkı karnımda bir miktar sudan başladığın gibi 
Göğsüme yaslanıp sütümden 
İnsan toplayan sesli kubbeler çattığın gibi 
Seziyorum ah ah seziyorum oğlum sen 
Kibar ve zarif bir çocuksun" 
Küçük kardeş 
Çıkarıp oyuncaklarını koyuyor masaya 
Misketler atıp 
Bardakları kırıyor 
Mum gibi duruyor ana 
Küçük kardeş 
Sürahiyi kaldırıyor başına 
Bulaşıkları elleriyle 
Taşıyıp sıvıyor dudaklara ve 
Çıktığı kadar sesi 
Bağırıyor 
Mum gibi ben 
Ağabeylerim kızkardeş ve baba 
"Engellerseniz beni" küçük kardeş 
"Pek çok ağaç devireceğim 
Bırakırsanız 
Bir konuk 
Bir meltem olacağım yaprak arasında"
"Ah ne sorumsuz o küçük gezgin 
Hayvan beslemenin
Zorunlu olmadığı kanısında 
İkinci dünya harbi 
Bir izci dalağı gibi şişer iner karşımda 
Genaralleri psikolojiyi 
Devlet devirme tekniğini 
Kadınları bir yakut gibi taşıyıp 
Tükürür gibi terketmeyi 
Çocukları isyan etmekte 
Genç kızları direnmekte yenmeyi 
İyi bilir 
Oto-stop yapmayı bile
Bin dokuz yüz'lerdeki buharlaşma 
Dünya beş ayrı yerdeydi o zamanlar 
Yeni yeni pervaneli uçaklar 
İmparatorluktuk 
    hiç bir eskimo 
padişah olmadı toprakta 
Memurlar solunmuş havaları bir daha 
Taşları 
Vapurları bir daha 
Ucuz kahramanlıkları durmamacasına 
Soluyor cağımızda"
"Haydi bakalım topunuz 
Soluyun şu havayı" 
Kitaplardan bir cümle okuyor 
Oda doluyor kelimelere 
Harflerin içinden 
En yakın komşuya çizilmiş cizginin içinden 
Bir boğa yılanından 
Parçalanmamış bir kuzu geçer gibi 
Geçiyor i önde 
"Haydi soluyun şu havayı" yarı yolda 
Ölebilir yüreği yetersiz olan 
Bir harfin katılaşmasından
"Anam sen bir aslan doğurmuşsun" 
Diyor i 
Yumruğunu kaldırıp vuruyor masaya 
"Anam doğurduğun bir eğilmez kaplan" 
Diyor i 
Elini savurup indiriyor masaya 
Baba bir karışık dalgınlık duyuyor ardından 
Eli hançeresinde 
Can'la hesaplaşarak bir yandan 
Bir pervane gibi uçup çarpıyor cama 
Ve bakıyor 
Uzun uzun bahçedeki ağaçlara
III
Önce kim 
Önce sen bu sefer 
"kızaplam 
ne kezzaplar akmakta yollardan"
"sen ha 
bu kelimenle 
umulmaz senin yaşındakilerden 
bir çevik bir cevval oldun 
öyle ki 
derisinin altı közlerle yoklanan 
kainata ve 
şu aziz ruha 
sarı karıncalaşarak buyuran 
ve şehadat eden 
veşehadet ederim diyen dilin 
ve onaylayan yüreğinle 
o delikanlılığa doğru 
sular gibi büyük 
temiz yüzünü dönen sen"
"kızaplam 
ne kezzaplar akmakta yollardan"
"mendille taşınan sütlerin sonu 
son damlası da akmakta"
"mendille süt taşımak ha 
hah haay" i 
"ne yalan ne yalan" yine i 
"tanrı kıysın sana" ama bu 
"an'nee"yıllar 
"ah başladılar yine" 
"hem söylüyorum 
hem de içim yanıyor efendi beyim"
"bre hatun 
sen 
hep söylemiyor muyum sadece 
bütün bunlar olmayan bir ev 
düşün diye"
duvar açılıyor 
ve içinden duyuluyor sesi 
"neden biz onlardan efendiler 
el sayısınca da 
kas sayısınca da 
baldır bel kürek kemiği 
ve dalak sayısınca da beyabiler 
çok olmayalım 
Zaten - 
efendiler beyabiler 
hakkımız daha ilk dünya yıllarında 
okul yıllarında efendiler beyabiler gençbeyler 
neler neler olmuyolar 
ölerek" 
Bizim çocukluğumuzda övünecek olanın 
Aşkıyla 
Buyrun gençbeyler beyabiler
Duvarlardan duyulan sesini 
Bismillahcı diye maruf 
Yatıya gelen bir dağ aslanı 
a l'ocasion de la fête rational
"sevgili beyim 
ne yükler geçti üstümden 
otuz yıl önce pazularının 
şimdi - 
şekerin 
hipertansiyonun 
emekli maaşın 
tümbelan az inancın"
"hatun 
maraşlı hafife almaklığını bırak 
kader ironimizde 
daha ne tenhalar yazılı olmalı 
evlat acıları akan"
"ah et akan" 
"çocukk" 
"çorba geleneği insan tutması el yakınlığı 
taze soğan yer sofrası 
eski dülgerlikleri cömertlikler 
kanlı geyikler akan"
"zaman kalfaları 
takvim başları" 
Bir mesele var 
"zamanın kutbunu sordu abdülhamiti sani" bir azim seda 
"aradık kanter içinde koştuk 
nice köşker iplikçi rençber dervişten geçtik 
öyle olduk ki candan / verilen mühletten geçtik"
"zamanın kutbu sendin ey abdülhamit" 
halk dedi 
"efendiler" sese ağız olan duvar 
"geç beyler" i'ye baktı 
"beyabiler" bana 
gözlerini kısıp 
eğilerek taşlıklarına sahillerin 
dünya sakinlerine
ses kutularına 
ses kapılarına hayvanlara açılan tabiat 
önemli 
bir söyleve başlıyacağını anlatan 
bir çehre yolarak elindeki tomardan 
"efendiler" dedi 
"fatih sultan mehmet han 
istanbula girdiğinde 
bir dilbir vardı 
öyle güzel 
güzeldi ki 
yurt gibiydi döşü 
padişah değer verse yeri 
koştu 
atının önünde öptü yeri"
"beyabiler içim nasıl titrer bilseniz 
önüne gençler gençlikler 
fetihler serilen sultanı"
"tümü izinliydi bahadırlarının 
velilerden"
ve geriliyor geriliyor şimdi 
"düşünüyorum da halkın 
bir çelik yay gibi çekilişini 
kendi et duvarının 
gerisinde devinip"
(padişahım çok yaşa 
demişti. İhtiyar bir kadın 
bir kent valisi ile gittiğimizde köyüne)



Hac yolunda bir merhale 
Kalbin ve cesedin azık yeri
Tekkeler zaviyeler medreseler ve ulema 
Yemiş yüklü ağaçların kolları kökleri
Saf ve seven bir göz gibi bakan şehir 
Şimdi tüller arkasına geçmiş gibi
Büllbül yolar dudağını 
Bakınca kara aklın batağına
Yetmişbin şehit 
Sayısınca billur kase
Öyle bir sarsan ses 
Gür gümrah dalmış Hak'la yarenliğe
İçinden akan nehir 
İki yakayı çatan nehir
Ak durmadan ak 
Yetmişbin kola ayrıl beş kıt'a ak
Sarıklar kan oldu 
Ak sakal kan oldu
Demek bitmedi kerbela 
Hama kerbelası dehrin
Nasıl kuru dudakları devlet olduysa Hüseynin 
Şehit ağzını değdir üstüne ölü kalbimin
Bülbüller anıp susar sesini 
Nice tevhit çekti dillerin
..ve üstüm başım perişan benim 
Elim hayret kısa kamalarım kayıp
De şehit nefesini değdir üstüne ciğerimin



Verimsiz bezgin 
Geçti günler 
Uçtu çekip karnından kopardığım tüyler 
Şen miyim martıları koluma takarak 
Bir güç denemesiyle pazularım 
Kahverengi-kendi kendine canlı-kabararak 
Birara bütün kuvvetlerim elimde 
Öyle ki dalgalar gibiyim 
Bir okyanus kalbinde 
Çevirdim hem üç kere numaranı 
Birileri bir cumartesi 
Müthiş morarıp genişlediğini bildirdiler 
Şaka mı bu hayır şırrak bir şok 
Üzülmüyorum korkmuyorum ağlamıyorum 
Sadece 
"Melenkoliniz uğradı" diyor pansiyoncu kadın 
"Haber vereyim dedim yoktunuz dünden beri 
bekliyor odanızda" 
Elimle 
Kendi elimi tutuyorum 
Yan yana gidiyormuşum gibi kendimle 
Ah yine bir aldatmaca durma koş 
Bu ses 
Telefonun olabilir 
Yineliyorum kendimi 
Önüne itiyorum hayalinin ölü seslerin 
146 31 çift sıfırdan 18 çalıyor 
Kaldırıyorum ahizeyi 
Mazara şu 
Beton kalıplarının içine akıyorsun harçla 
Gelebilir miyim mümkün mü 
Vıdı vıdı çenebaz sokaklar 
Düşman baltalar vitrinler yola doğru küstah 
Gelir miyim dersin 
Yaban çehrelerin tırpanlarını göze alarak 
Koca kent bir sancı dayanamayıp kalabalığa 
İlk eczaneye dalacağım 
Hani şöyle birden sessizlik yumuşak 
Minik hafif eller cam tezgahta 
Sürüngen 
Em 
Aspirin 
- Bana bir aspirin 
- Kutu tablet? 
- Farketmez 
  Isırmasın da timsah gibi 
Ilık kocaman bakışlar 
Şaşırmak isteyerek 
Biri saklasın beni 
Eskilerin yüzaklarından 
Bir incelik gösterin 
İncinmesin yüreğim 
Hala içerdeyim dikkatle bakıyor eczacı kadın 
- Otuz liranız yok muydu 
Olabilirdi sancıyla susuyor bakışım 
Biri bağırarak konuşuyur 
Biri giriyor 
Veya öyle bir sükut 
Başka? 
Hava sıcak nemli ağır 
Ağustos temmuz 
Kuru havaları arıyorum 
Bir de isteğim var 
Dişlerim onaltı yaşımdaki gibi olabilir mi bir gecede 
Bakışlar boşuna 
Kırmızı dudak izleri mektuplar boyunca 
Bir yalan 
Ansızın uyanıyorum her gece 
Biliyorum bahçede dolanıyorlar 
Solukları kapı önünde 
Beni istiyorlar 
Onlarla yemek yiyorum düşümde 
Kendimi yalnız bildiğim her gece 
Yalvarışım ağlayışım 
Cenkleşiyorum kendimle 
Medet 
İmdat 
Bir ses kaydına 
Upuzun iniltiler bekliyorum 
Danışman olarak gırdapları 
Yeryüzünden arta kalan bütün deprem kırıntılarını



Daha dün sesler 
Hatta insan sesleri 
Karın altındaki 
Toprağın içindeki köklerde 
Toprağın altındaki bitki kökleri 
Ne sabırlı bir rüya 
Çektikleri 
Beklerken kesilirken çürürken 
Toprağın dokunulabilir teninde bahar 
Yani şöyle (Dönüş yapıyorum)
Biz görenedek 
Çiçekler dağlara yamaçlara 
Vuranadek 
Bahar, derisi altında yaşamanın 
Bir inek yayılıyor orda 
Bitkilerin karanlığında 
Bir sümbül 
Yeri hazır 
Gelecekte uzak bir iklimden kelimesi 
Demir bakır 
Tuz granit 
Bütün madenler 
Suyun büyük çeneli ağzında 
- Çalkala 
Bahar 
O sabah 
Hamile bir kurt gibi yürüyor dağlarda 
Azığım koynumda 
Uçuşan rüzgarda 
Bir ipekli fular gibi boynumda 
Bahar 
Bahar 
Celladımızsın sen benim 
Yaydığın etlere bak 
Yeraltında akıyor esintin 
Sesini işitiyorum 
Yüreğimden bir adın daha geçiyor 
Derken 
Serpilip ırmak olacak bir su kalkıyor 
Kımıltısız kuru topraktan 
Düşünüyorum



I
biraz yukardan 
taş et 
ot mu yoksa 
taşetot 
alır şaşmadan 
gündüzden geceye geceden gündüze 
ve bütün geleceklere 
çağırır şimdiden ve el koyar 
ne varsa 
ne dökülse küreden
güneşi çıkarırken toprak 
bir de süsler koşturur insanoğlunun 
bir günlük atını 
sıcak el üfler güneşi karnında köpükleriyle 
bir göl huzurundan tutşup 
başlar yanmaya 
ve seslenir yüce dağ 
serin 
toplar kartalı yılanıyla
atlasın omuzlarından gencecik kayalar 
eğildiler bir mermerin önüne
koşunuz ak saçlı bulutlar 
denize yakın 
bir çakılın kızgın yapısında 
güneşle ilk kez selama durmuş 
narin gövdeli soylu karınca
II
baş köşede 
bak nasıl 
denizin tanrıça köpüklerinden 
bir de mermer balık 
bir karanlık şehre 
üstün nöbetçilerle giriyor
bunu gelecek çocukta olmak için 
beklemek daha sonra 
önce sipsivri bir başın 
balçıkla Afrodite 
merdiven dayayıp çıktığı 
ağaçların huzurunda 
onlar ne diye çocuklarını 
balçıklara
III
rüzgâr da koşar 
nasıl sever misiniz 
ya kim bilir hangi sevincin 
hangi gerçeğin çiçeği 
göz nuru 
hangi hangi geleceğin 
ağacı gelir dize 
çılgınlık gibi mutlaka 
ışıklı imkan içinde
Sol burna mıknatıslı demir halka 
acıklı hapşırır diye belkemiğinin 
durmadan mutlu geçmişini
Ananız ve babanız 
balalan ağızlarıyla 
onurları durmadan azalır.Döllenirler 
ve başımızın içi cenaze
bir cama bin çekiç 
başınız cenaze 
canlı tabutlarınızla 
kutupsuz kıblesiz 
hangi putun önünden geçmektesiniz
IV
Can akıldan geçerken üstün gemi 
gelir yaslanır bir direğe 
kızkardeşini kanıyla diz kapağını 
göbeğine bir haç getirip gölgesine 
aleksandirina usulü ağlayıp 
nereden nereye ün saldı
Su demek ki taşın çakıl cinsinden 
zamanla toprak 
incecik zar kesmekte 
çok 'mahirdi' 
Ona 
İlyada nasıl kendine benzetip 
bakmışsa bugüne
gün ışığında bütün limanların 
nasipsiz gemiye 
sanki başka liman duruşu gibi 
tanrıya yabanlaşamış 
canların güneşi
V
Ne demek şu beyaz göğüslü 
ince yapılı dansöz atlarla 
iki lata uzanmak 
kutsamak için 
svinç getiren 
büyük yorgunlukla sevinç getiren 
durmadan değişen ve yeniden gelen
kambur 
o lezzetinde iştahlar getiren 
köpükten kör balığı
... kutlanmaz göl ve toprak 
temiz bir bilgiyle geçilir ellerine 
su ekmek ama bir çift böcek 
bir biri alnından 
biraz tepeye 
gerçekten biraz da tepeye 
ne diye 'gidiyorlardı'
Düştür bağırır şimdi şarkıya 
onlar eğilip geçiyorlar 
gelir okyanus ayaklarına 
En derin anlamlı tepenin 
elleri şarap ağzında gülünce 
Başları bir baş dönme anaforunda 
yaşamakla erkekçe kaybediyorlar 
ölüme ''mahcup''bir rölans 
damarlarında koşan toprakla süslenip 
ışığa pas diyorlar 
intiharla gizlenip 
hatırlarken çocuklrın sevinçle 
ve babalarıyla ilk boy resimlerini
VI
biz işte hepp soylu yapılar
ıslak taş gemide huysuz 
uzakta ilk gülün akrebiyle sevişmekten 
bi tek sarı ve sarsılmaz sesine güvendiğimiz 
kanaryayı katlettik



Şarkı ve oyma dudak 
Sağlam gözleri 
Ve yandan bakılınca 
Uzun yüzünde kabartma bir deniz
Bütün kuşlarla gidilir yanına 
Sıhhat'i bir hava seçilir dolaptan 
Bakılır en arkaya durmuş evin 
Acısız aynasına
Bu yaşamak sezonu çok memnun 
Yay gerip ok atan



Gaflet 
  Padişah kılındın 
  Bir gövde mülkünde 
  Ömür ve devlet idin 
  Kara zünnar belinde
  Bir yürüdün bin düştün 
  Gölge içinde yüzün 
  Kara leke o siyah 
  Neyin gölgesi düşün
  Uyanış 
  Gece yarısı uyandın 
  Nerede düğüm, aradın 
  Yanıyor akıl ve alem 
  Vakit kapı vuruyor
  Nefes alıyor veriyor eşya 
  Mekan hem, hem zaman kayıyor
  Çatıyı çatmış biri 
  Ete can katmış biri
  Derken 
  Yürek aklın koynuna giriyor
  Kıdem 
  Kim baş eğik girdi 
  De eli boş döndü? 
  Düşüş 
  Kim başı dik girdi 
  Kibir ilinde yitti
  Korku 
  Tevbe onuma, kalın boynuma 
  Tevbe bunuma, ince boynuma
  Reca 
  Bohçam boş 
  Öteberim eksik 
  Azığım kuru 
  Canım aç
  Yüzüm sana çevrili 
  Adımım sana 
  Irmaklarına 
  Bir lokma suyla geldin, su denmez 
  Kabul ola affola



Hızla yol alan dünyanın sıcağıdır başımda 
Geriye kalan hayattır yoran
Aklınla yapayalnız başbaşa 
Nice alevli geceler geçtin
Toprağı yaymış ev sermiş üstüne. Nerde o bayrak arayan 
Kurt kancaları ancak bir odadan ötekine sarka
Kadınlar ki çocuğu gezgin gibi dolanır 
Aydınlık bir mağarada kalınır akşamları
Hızla sular aktı üzerimizden 
Ayaktayız ama ya bu kurşun damlaları
Küçücük bir kurt oydu can evimizi 
Taş gibi ağırlaştık gözümüze indirdik tenteleri
Dedeler neneler yaşlı denizlerde 
Gittiler güneşin şavkına, soyunup sahile yorgun dertleri 
De hazırlanalım kahramanlık gün doğmadan kalkmakta 
Bu çocuklarla yolumuz ilelebet Allahla yürekleri
Ey Zarif yine başını örtüden çıkardın 
Çok bal döktün yine yaktın gemileri



Hırsından ağlıyor sahilde kayalar 
Bu ceset dünden beri 
Sallanıp duruyor sularda 
Sahilde kayalar 
Lodos şiddet 
Bir hatırlatmayla dövüyor karnını 
Değil kumsallara 
Güneş altında köpükler yaladıkça 
Bir ince tabaka parlak ıslak 
Nemli 
Hayvansal çağrılarla ürpertici 
Kumsalda değil 
Şehrin 
Kalabalık vapurları geliyor bu iskeleye 
İşte şurada o kayalıklar 
Korkunç martılar kirli siyah ve iskeleye 
Kirli ve herşey var suda 
Yıkılan bir dünyadan kopmuş 
Şurada bir kalasparçası olacak 
Dünden beri 
Hantal 
İşe yaramaz mı 
Kopmuş mu can damrından 
Unutulmuş mu 
Atılmış değil olamaz da 
Sırtüstü yatmış bir kadın göbeğinin üstünde oğlu 
Hoplatıp oynatıyor 
Hırsından ağlarken sahilde kayalar 
Kuvvetli bir başağrısı gibi 
Bir ceset bıraktı sahile dalgalar



Sarıkamış tren istasyonunda bir deli 
heeyt derken. - hamallar 
Ve gülüşüp itişen çingene çocukları - 
Kaçışıp yeniden deliliğe sokularak 
Kızgın giysileri içerisinde 
Zaptetmeye çalışıyor gibiydiler azgın 
Ve alıp götüren uzuvlarının uçurtmalarını
Deli şey zaman zaman 
İçine kıpırtı ve atılma gelen 
Bir urgan gibiydi ellerinde
        / hâlâ
         ne kapıyı ardına vurdurup 
         ciğerime tortulanan havayı dışarı uğratan bir 
                                                                        (mektup 
         ne bir rüya/
Ah 
Üstüste iki gök kuşağı 
Yaptı dünkü yağmur ve batarken 
Bulutları iteleyen güneş 
Boynunda ekmek tenekesi
Boydan boya yırtık pis ve dinçti çingene 
Önde azapsız - 
İstekli bir kadını sürerek 
Ormanın eteğinden 
Yamaca vuran sığır sürüsünü 
O'va-lıyarak bir yandan
Otuz yedinci gün 
İri kıyım bir dağ adamı 
Tam yirmi mayıs günü 
Kır çiçeklerine bakardı korkarak
Zor geliyor kaynağın kuş konuklarına 
Eğilip suyu vardırmak gagalarını - gergin ve esir 
Hür vurmak olmasa kanatlarını 
Rahat ve güven dolu sıyrılmak dalların yanından 
Aşağılanır (mış sanki)   yaşmak
Zahire nöbetleri,bu gece sabaha kadar 
Elektrik binekli bir gidip gelen - bir köylü 
Harbe giden - ünken tüm silah çeşitlerinden 
Rahat kelimeler bilen zor bilmeyen
Zaten esmerin - güneş nasıl birikiyor gövdemde 
Ellerimin köklerini emiyor toprak
Bırakmak 
    -tanrıya emanet hasta kadınları 
     razı olmak mesafelere 
     ikiz bir ben'i bırakmış gibi geride 
     fısıltılar yüksek itiraz vuruşlar duymak 
     kendi öz sesinin içinde
'cam kesiyor göğüslerimi 
boynuma zümrüt bir gerdanlık atmışım'
Sarıkamış tren istasyonunda 
Bir deli üç hamal bir ben 
Altı çingene 
Mektup yazdıran bir Kötek'li - bir manav duldusı 
Yolda - sofraya tabakla konmuş gibi 
Hızla berilip kaybolan bir kurt sürüsü 
Güneş 
Ve birden 
Herkesi saçak altlarına fırlatıp atan 
Sağnak. - bir kuduz nağrası



Tabiata çıkıyorum 
Göğsüm bir müzikle 
Vuruyor ritmini 
Dinliyorum hüznünü sendeki güzelliğin
Başımda fırtına bir taç 
Unutulmuş padişahlıklar
İpiri gözleriyle uyanıyor 
Şu gündüzden kalan mesele 
Bir hatip bir kuruntu 
Rutubet ve ukalalıklarla dolu bir debdebe 
Başını koyduğun yastık 
Bir yılan sürünerek geçmiş gece 
Hadi bir sonuç yaz bir teselli uzat 
Göğüs ağrılarına çırpınışlara 
Korkulara 
Ve bir çıngırak gibi öten zamana
Kolye gibi taşıyorum boynumda 
Varlığını onun 
Bir ceylan tutuyor ağzında 
Kuşlara takılıp gidiyor aklım 
Hergün kaçıyorum 
Yoksa gülüşün
Gelip siyasetten kozmatikten sözedişin 
Bakıyorum aleve dönüşüyor bir çırpıda
Dost 
Bu eli sıkı tut 
Çarşıda evimizden uzakta 
Bir pazu güreşi varsa kaybolmayalım
Geçecektir daha daha 
Günler 
Bilmeden kavramak nasıl
Zirvesine göz koyduğum dağlara bak 
Koşup takıldığım çitlere bak



O güzeli bana verseler 
  Tombul kuzuların aşkına 
  Yaylalara atlas kilim serseler 
  Tombul kuzuların aşkına
  Yayılsın topraklar, aşıklar gezecek 
  Feryat, taşları sızlatıp inletecek 
  Başa gülü sümbül örseler 
  Tombul kuzuların aşkına
  Ayrı kaldım ağlar inlerim 
  Dağ kavi, iklim sarp, çarıklar delerim. 
  Bağrım yosun tuttu bir görseler 
  Tombul kuzuların aşkına
  Kaval derler, dertli yoldaştır
  Bende iki, onda dokuz göz vardır
  Nice sersefil olduk bir bilseler
  Tombul kuzuların aşkına 
  Geçiyor bulut geçen ömürdür 
  Gece mi, saç mı, hayır kömürdür 
  Zarif çoban oldu görseler 
  Tombul kuzuların aşkına



İşte doğa işte ben 
  Karşılıklı bir sabah sohbetindeyiz 
  İnce ağızlı kelebek sancağımda 
  Çekirge dikkatli 
  Serçekuş 
  Gagası avucumda
  Tablomuz hazır 
  Aslanla kaplan yanyana durdular 
  Tam yol kavşağında 
  Yerlerini aldılar
  Kaslarından yayılıyor bana 
  Eğilip almanın 
  Bulup koparmanın değeri
  Tilki göz kırpıyor 
  Mevlana'dan bir deyiş aktarıyor kartal 
  Şahin yarı yoldan dönüyor 
  Güvercin rahat bir nefes alıyor 
  Alçalıyor 
  Ve konuyor kanıma
  Tablomuz resmimiz tamam 
  Kimse eksik 
  Kimse fazla değil 
  Bir sensin beklenen
  Bu sabah ta uzaklardan 
  Duyuluyor dişiliğin
  Bir pars mısın sen! 
  Defter arasında kurumuş toprak mı 
  Bir ses 
  Bir ne
  Kolay değil 
  Dağanın ortasında 
  Hayvanlarım tırtıllarımla 
  Kalın gövdeli ağaçlar 
  Birbirine girmiş sarmaşıklar 
  Bu hürriyetler arasında 
  Seni beklemek
  Mavi çocuk mavi ışık 
  Nerdesin 
  Yine bir bakış mı kaldı aklında 
  Yolunda azeri kamalar 
  Yamyam halkalar 
  Ah hayır zor değil beklerim daha
  Doğa hazır 
  Bir kum saati gibi akıyorsun bende 
  Biliyorsun suçlu olan saçların 
  Vadedilmiş bir küçük parmak bile değil
  Güneş yerine aldı 
  Geceden kalmış bir yarım ay da burda 
  Derken 
  Bir telefon meleklerin 
  Odaklandığı küreden
  Anlattım ona telefonda herşeyi 
  "Ya o olmasaydı" 
  Ya sevmek olmasaydı" 
  Düştüm oyalandığım kayalıklardan
  Tabiat sönüyor şimdi 
  Kaplanlar 
  Gerçek kimliğine dönüyor
  Tilki ürkek 
  Aslan geyik avında
  Şimdi korkularımla 
  Başbaşayım 
  Kum saati 
  Devrilmeyecek bir daha



Sopalar taşlar avtüfekleri 
Ve içi içine sıkışmış bir toplu tabanca
Belinden orta etinden 
Cılız çelimsiz bir elden 
Toprağa çekmekteydiler köyün bütün erkeğini
Sebebi iki kalabalığı birbirne tutuyor gözlerin 
Gamzen için ne kanlar bağırıyor 
Delikanlılar uyuyamıyorlar yataklarında
Bedenler 
Toprak ve deniz ve kıyı ve dalga gibi 
Birbirine çarpa çarpa
Düzgün kurşun girişleri hafif morarak etiçine 
                               yutuşlar 
Saçaklı kurşun çıkışları et ve kan parçalarıyla 
                               kusuşlar 
Delikler ezik çöküntüler 
Yırtıklar alıp açılarak 
Dantel perdeli camda kayan gölgen için 
Ne kanlar akıttılar toprağa
Kalabalık bir kadının ortasında duruyor 
Rüzgar yüzünün tabakalarını açıyor
Binbir renk ve işleme donanımlı başı 
Ve.Gözyaşı çanağı şimdi kafatasları
Ağlayan erkekler. - dayıoğulları emmoğulları halaoğulları 
Kurumuş çatlamış elmacık kemikleri 
O ayazda o güneşte incecik hassas tenleri
Bu kez kırk yaşındaki gelinin kocası 
Yatağını boşaltıp toz toprak içine devrilen
Ne gürültüyle ne haykırarak ne de kahkahayla 
Ne son,solukta öç öğütleyerek 
Ne de kadınım arkamdan gel diyerek 
Ne yarı ne yaranı görerek gözü 
Bir karnağrısına uğramış gibi 
Kıvranıp büzülüp ölüm korkusunu giyip iğrençlenerek 
Ölürken 
Başucundaydılar yaralarından beter bir bağırtı 
Koparan karısı.Erkekler hısımlar 
Kalplerini daraltan can verişi önünde 
İncecik gergin yırtabilir yürekleri
Bütün evrene 
Eğilip yanaklarından baktılar gelinin
Şimdi çarpılır köyün ağzı 
Bir yabancı saçı taradı ev 
Şimdi köyde cami bile gurbet olur 
Ayrılıp iki yana hızlanmaya başladı mı şunlar:
evler toprak kapı köpekleri bile ağaçlar bahçe çitleri 
Yanan ateşin dumanı da 
İki yana geçip karşı karşıya hasımlanıyor 
Köpeğin yanında adam adamın yanında duvarlar pusu 
kayaları.Kayaların yanında bacı ana kasları baldırları 
çocuk şeyleri hınçlar ve beddualar 
çaylar 
Dereden gıcırtılarla insan boğar buz kristalli sular 
Buz gibi anlarda boğuşur hasımlar 
Yün yorganın sıcağı vurdukça düşte 
Şehvete serilinir ya kan çıkarmaya 
Ve hergün havada bir asap bozukluğu ve olanlara 
Tabiatta bir uyma zorluğu kuşlar ötemez gibi
Uzun vadiler düzlükler aşarken büyümesi durur ağaçların 
Sesi insan öldürmeye giden kurşunların
Ve susunca 
Kama düşüşü bir zaman başlar 
Kalb ete ve ruha aynı anda açılır 
Cine ve meleğe 
Zulme ve hilme
Zaman ağlyan kadınların 
Zaman kendi pervasız korkularını yaşayamadan 
Ölümü en keskiniyle bile virajlarda bile izleyerek
Ve kana çobanlık eder çocuklar 
Seyirtirlir ki kopar düğmeleri uçuşur mintanları
Güzel başın 
Mermer akmalı yanyarın 
Güzel adalen
ellerin ne maharetler edindi 
asla maymun değildin 
topraktan geldin nice sırlardan geldin
- Kanındaki masallar destanlar masal harpleri 
Yoldaşın melekler 
Herbir yanın imparatorluk emanetleri iken 
Tüm bunlar öfkenin şimdi -
Ayağı altında çiğnedi kan hesabı sormayı 
Vurmaya gidiyor yine de o ve o 
Bakabilirliğe açılan ve gözlere bakan 
Ağlayan dudakların 
Gergin pürüzsüz güzel kana ve güzel şehvete çeke



Ve solmadan güller 
Lahitler verdim
Sokağımızda yatan bir serinlik vardı 
Saklambaç bile oyna(ya) mazdı çocuklar
/bir dağ çekilir bir serinlik vardı 
aralanıverince o küçük 
sedef süslemeli kapı 
sandım ki yine o görünecek 
kaplayacak bütün karşımı 
küçükken rüyamda gördüğüm 
o güzeller sultanı/
Bir ara bağlıyorlar beni 
Yoksa gidiyorum ki mezarları sallıyayım.



Rüya gibi atlar ve erler vardı
Her bahar yürürdü düşman üstüne
Ülke coğrafyası bir dilim vardı
Yunusun Galibin soylu gergefi
Şanlı gözyaşları yıkardı içi
Yağmurla dönülür dualar vardı
Babalar amcalar kardeşler vardı
Anneler dayılar halalar vardı
Düğünler hamamlar halaylar vardı
Üstünde yol alan destanlarımın
Edepti yoğuran güzelliğimi
Zekattı üreten zenginliğimi



Bir duvarı sürüyor saçların bir hayvan parıltısı var gözlerinde 
Binbir kement sardırıyor boynuma açık açık cinsini parlatışın
Bırak gamzelerin aksın odalarıma 
Kapı vuruşlarım eve zindan oluşlarım
Şimdi bir aşk sayhası salacağım havalara 
Derler ki bu adam isyan basıyor damarlara



Kim ölüyor hayvanların 
Kızışarak daraldığı zamanda 
Bir pazu marazında yıkılmadı o kollar 
Güç istifi kanın 
Saklanmış kadınlıkların 
Ve kız kaleleri 
Ehli hicablarca saklı 
Muhasaralanmış önlerine perdeler akmış 
Atmacalar 
Gezgin kuşlar 
Yeni çığlıklar yepyeni 
Hücum sesleri 
Hangisi 
Daha önde belirsiz buyruk mu ermi 
Dayanamayıp çöken duvarlardan 
Gerilip yırtılan kaslardan en çok çocuk 
                                                davetleri 
O av etleri rahleler sandukalar 
Karanlıkla katılaşan nöbetci baskıncı silüetleri 
Ve açın güller bir sabah daha açın 
Bakın Tanrı konuğu insanlar bütün türleriyle 
Şu bizim yeryüzünde 
Toprakta gel! gel! nöbetleri



Babam hemen hakanolur 
kervan yüklü geceyi taşıyan ormanda 
bar bar bağırır develerini
Durmaz babam 
Öncü seher yıldızından 
apaydın olan başını 
savaş uçlarında 
ölçer soylu oyunlarıyla 
düşmanın güzel borazan seslerini
Savaşa gerilir babam 
elinde bir karanfille bekler 
atılır kentlere
Sular direnir 
Çünkü padişah hala güneşe bakar 
Akşam geç yürür denize 
sonsuz savaşlar kaçan atlar 
yük bilek sayısız güçle 
açılan bir saray kapısını 
kapatır ve padişahlar
sorarlar ava koşan avdan dönen 
kanter avda koşan mızraklarını
Sancılı bir duruşla taştan çocukların 
serce dolu bavullarını 
açarlardı seccadeler şehzadelerin 
artist sessizliğine
son büyük soygun son büyük insanın 
içinde yaşatmak duran 
sayısız ince parmaklarını 
medrese parmaklarını 
vakıfhan parmaklarını 
...ve barış parmaklarını 
palyaço resmen saklı maşalarla 
taşır sehpalara
oysa babamla bir kraldı anam 
ilk ve sonsöz kitap açardı önüne 
Adını ona göre koyardı 
bir şehrin 
ve  şehri kendine getirenlerin
İnce ve alabildiğine 
giyinip kuşanıp ağlıyan 
her bakışın dışında duran kadını 
sessiz ölümlere çağıran ben 
tık nefes ölümlerimle 
sıradaysam vahim bir gerçeği 
geçer ve titrek seçişimle 
bütün bir insan çarpıntısını 
şurda 
hani şu dokundukça 
yalnızlık değeri azalmayan 
bir çocukluk gecesinde gamzeler
bir ilkbahar parçası ve hançerede heceler 
senin aklında pusuda serüven 
benim beklediğim (şal gezisi 
uçurtmaları)  seçerler 
takarlar peşine 
çocuğunu kanla seven 
suya karla yürüyen 
yağmuru sımsıkı tutan bulutun
bu sal benim  canıma yakışan 
bir sabaha yaklaşır 
gidip alınır bir ev gibi 
çağırır barıştığını 
şapkalarına atıp hafif 
kuş gibi asılan insanların
Kuş 
ürpertir ağzında 
ağaçsız insanı 
imkansız erkek büyük ağlar 
buzlarda
baş taşlaşır 
ağrıyı kolay kazanır gibi 
kadında dur erkekliği söyle
daha su balık ve yosun var 
peşinden demir alıp demir atılan 
bir takım ürkek beyaz kollardan 
çıkan yola koyulan yükselen 
yetişen ve koybolan 
ne kadar rüzğar varsa 
ölülern akan ırmaklarıyla 
tekrarlanan dağları
Orada besbelli ölmekle sular boyunca 
şaşmadan beklenişin 
Ne kadar vardığı onlar varsa 
Bütün onlar 
fazlasıyla evlerindeler 
ve yüksek sarnıçlı kalipsoları 
denizin altına bir bulut şeklinde 
indirir yağmur
gemileri hesaplayan 
şehirde sinsi seslerini insanların 
denizin zahmetsiz 
hayatın hayuhayhayla tuttuğu 
ki onlar süslenme odalarıında 
aynaların içinde kendi ölümlerine 
Makyaj
Bilmezler 
Oysa onlar söylesin 
yanılmışların hanisi 
hangi vahşi hayvanın 
hangisi o kadar benim
Bu bensem 
gelişim gidişim bir şikayetse 
katlanıp küreye 
uzanmış uzun gövdemi bir yatağın 
ölümü süsleyen secdesine 
durmuşsam kapıya çağrılan karaltının 
omuz başından uzakta bir şehir 
tastaman bir şehir geliyor omuzlarını titretip 
bir yanlış doğru olmayan anne gibi 
gizlenmiyor bu asır onun başından 
güneşte dipsiz kova beni seçmiş beni seçmiş
canlı canlı ağlayan hücrenin 
huyunu ve öz toprağını 
yoklayın siz çok yorgunum ben bakınıyorum 
saniyen daha solgun daha içinden çıkılmaz 
gün doğumuna hazır bir bardak çay 
bir büyük bardak mitralyöz
Bir dolmayan yanımız 
bir de hergün korkudan bir şeye 
dokunup kalıyoruz 
kanımızdan zehirli bir iğne geçiyor 
ve güneşten korkuyoruz.
Bunlara benzer bir yüzüm var 
her virajına insanlar devrilir 
ama soylu deyince ben 
içerde kalmış bir insanım
Taşırlarınıza bunun için 
hem kendim binmiyorum 
hem söylemezdim 
nedir sormazdım 
birşey durunca 
kaçarsam su koşmak 
bilinen birşey midir
bir köpeğin yeni doğmuş 
konuşmayan eniklerini iskelede bir adam 
korkunç bir sepete mi koydu 
onları 
denize o mu götürüyor
peki 
ben kimim



Tabutunuz 
Pırıl pırıl çivileri ve talaş kokuyor 
Demek taze ölülerdensiniz hemşehrim
Kan akıtılmadan 
kesildi damarlarınızın sıcaklığı 
Söyleyin kim yokladı 
Bir ateş salmayla içinizi
Şimdi doya doya seyredin gövdenizi 
Kalabalıklardan eli mızraklılardan 
Otomobillerden nufus patlamasından 
Ve o koca denizlerin kirlenip ağrımasından
Kaçıp 
Bir kırevi çitinin arkasında papatyaların içinde 
Önünüze çıkıveren teneşir tahtasında 
Nasıl yalnız ve manasız ağlamakta 
Şimdi doya doya seyredin gövdenizi
Bir beyin mimarı bir yaşlı kadın 
Kapının aralığını dolduran çocuklar 
Giysilerinde başdöndüren bir sersemlikle 
Eve dolan komşular ve damın üstünde gökten 
Bir kartal ölüsü düştü
Daha girmeyin oraya - melekler hazır değil 
Nasıl da alıştınız ölümünüze 
Yaşamın daha en tatlı sevişmelerinde 
Elleriniz en ılık anlarda beden tutmalarında
Gidiyorsunuz ya gülüşüyor çocuklar 
Herbiri o kadar güzel ki artık 
Salıncak çelik çomak ve rüyalar yok artık 
Harp oyunları bile unutuldu dönemeçlerde
Ölüm gelemiyor tıkalı kapılar 
Nasıl ki elinden 
kurtularak kaçmak isteyişler 
Seni nasıl sürüyordu içine çürüyen uygarlıkların 
Oyuklarında 
Kötü bilmece kutuları tarifler 
Yozlaşan hünerler
Şimdi vuruyor eşyalaşan göğsümüze 
Kabuğu yosun bağlayan döşümüze 
İçerden o
Isın odanın köşelerini dolanarak 
Yatarak değil dolanarak 
Yatarak değil rolanarak 
Bin uykusuz gece bitirdin 
Yeni bir uykusuzluk binliği aç 
Camlarada gece başladı bile 
Artık oda açılabilir kendine
Can çağrılıyor odaya 
Karanlıkta ve seninle dolsun odaya 
Yürüdükçe dolandıkça oda durmuyor artık evin içinde 
Senile deniz kıyılarında ormanlı sırtlarda 
Kırda hayvanlarda 
Düşündüğün buluşlarda bulunduğun kurtuluşlarda 
İçinde sen olan bir oda
Koş o önden giden 
İnsanı bulup onu durdurmaya 
Güçlü kalın pazulu oğlu aslan yavrusu gibi olan 
Önden giden insana.
Gebe bir kadını durdurdu erkekler 
Saçlarından çekip yolunu kırbaçlıyarak 
Başında dolanan ak kuşları 
Serinlikleri kovalıyarak
Elin değiyordu ah ah bana 
ben kendimden uçarak etimdeki didişmeleri 
takılıp düşen kadınlarla kovalıyarak - birden 
düşürülmüş 
sahipsiz çehrelerle karşılıyorduk 
fır dönen meydanlarda yardımsız yürüyemiyen insanlar
Hiç. - Soruyorduk bu beyaz kuş 
bize gelen ellerinden 
bulanarak ve o kız çocuğu (bu nasıl olur)
şak diye düşürdü yolda 
gazete satan adamın gözlerinin içinde 
çıkmıştı bakınıyordu gererek önünü 
ve derinden durarak 
tüllerinden kopan içim bırak ki dalgalansın
Ki kim kovaladı bu yönde kaplanları 
bizi yiyen aç kurt mu o neden 
o neden kıpırdıyarak 
sarı mor bizi kimden daha iyi koruyarak 
daha iyi bir konukluk 
bizi sevdayla allaştıran 
o umulmadık açlıkları kapımıza salan 
ne olur ne olur bırak bırak iyice kendimde olayım



Yumuşak canına ve ince çizgisine 
Huzur akıtan düş sesi 
Ve halkalanmış yüreğinin bir yerine 
Lekesiz güneş çizgisi
Bu yaşlı bir ırmak asıl bundan sonra 
Bir öğle sonrası menekşeden rampaya 
Kıvırcık göğüsleriyle eğildiler 
Geçti yalnızlık bir serüven konuştular 
Bir fidan bulup diktiler ırmağa
İçinin bir yerine köşeli bir taş gibi 
Ad veremedi geçişine can eriğin 
Pembe duruşuna horoz rengi öpücüklerle 
Ve bir an bir duygulu adam 
Mola verdi yanlarına
İlk acıtan diken 
Can eriğine yaklaşan yeni bir dünya treni 
Sahipsiz noktalarda durdular 
İki ay geçici karanlık 
Ve bir güneş çizgisi yine bir öğle sonrası 
Havuzlu 
Ve unutulmaz çimenli 
Dört duvarlı bahçede 
Kurşun gibi kesin 
Tüy gibi yumuşak 
İpince gelişi can eriğinin



a. 
Temizlikle parıldayan burnu 
ve alnı geniş.Hazır.Karşı Koyan ve Razı 
eli boş verişli 
alabildiğine derin 
çocuk kalplerine uzanır nefesi
b. 
hadde Evlerinde haddeler 
zulüm yok şiddet de yok hizmetim kabulümde 
zillet yok illet de yok hizmetim verişimde 
incelip derinleştikçe uzayıp gider caddeler seccadeler 
                                                                  (secdeler
c. 
insan yığılmaları uzuv karmaşası 
bir bir kenetlenmiş eller uyruklar 
dilden dudakdan önde 
bir ağız edinmişler kendilerine
nutuk dinlettiriyordum da 
düşünmüyordum 
geçiyordu günlerimin genci gençliği
alın alıyordum yabancılıkları zırhsız 
içinde rüzgarlar beriliyor mintanlarımın 
askılarda karyola başlarında çıkarıp 
bıraktığım göllerde



Mezarışerif bir Afgan şehridir el atılmaz 
Bir nur çadırı oturur ve aklın 
Eli yorgundur civarlarında 
Rus gözü kapanır açılmaz 
Silhlar geceden paslanır
Mezarışerif mezarışerif 
Sesimizi bağışlarsan atlar senin olur 
Genç adamların ağızları dua kovanı 
Ve uzak kardeşlerin toztoprak yırtık ve sarhoş 
Bir önceki günlerden mezeler artmış sofralarda durur 
Elbiselerin beyaz gömleğin 
Mor ayakkabıların 
Biraz mahmurluğun katran ısılarından geçirilerek 
bedene bağlandığını düğmelerin kuşakların 
belkayışlarının bağcıkların yakaların 
Hınçla çeşitli hınçlarla çekiştirildiği 
Ve evet kalkılıp bakıldığı zaman 
Camilerin yıkık bir merdiven gibi ayaklara takıldığı 
O uzak karşelerin toztoprak yıkık ve sarhoş 
Çünkü bunlar sevdiğin bir canlanmış 
Beklediğin bir ilkbahar sancağı değil...
Mezarışerif bir Afgan şehridir 
Düşman herşeye dokunur ona dokunamaz
Türbenin yanından geçiyoruz elimiz eğik 
Bir an kırık bır bakış fazla bakılmaz gerçeğine 
Durup dokunuyoruz çinilerine. Hissimiz acı
Hicret insanlarıyla bir odada oturduk 
Kardeşim Rasim ağlamayalım dedi 
Çünkü onlar daha kavi 
İşte heyecan  dolu bir farsça 
Anlamaı uçaklar bombalar farkedilmez ağaçlar kuşlar 
Mücahit kaya toprak sarınmış 
Şimdi Rus başını zırhlısından çıkaracak 
Yürekli bir farsça tam alnından vuracak
Bir özbek biliğimizden kavrıyor 
- Mezarışerif kendine kafir ynştırmaz 
Bize görünmez ama orda 
Rus bakar her şeyi asker görür



O sabah ezan sesi gelmedi camimizden 
Korktum bütün inslar,bütün insanlık adına



Sis boruları ötmeğe başladı yavrular 
Şimdi oradalar - Aşk delice kımıldamalı yatağından 
Sen bir yıldız kaymasıyla yatağından 
Üstüne alevleri alarak 
Kemikli bir aşk gencinin kollarından tutarak 
Sen kanın damarlara tutunamadığı anlardan 
Beni karnınla 
Bir göz boğuşmasına daha kandırarak 
Bul içe kapanık hayvanlarımı yalvarmalarınla 
Üzülmüş 
Belki dünya ile horlanmışım
Ansızın çık oradan görün orada
Bu siyah basmış kara akar deme - 
Başka olmalı gövdemi denetleyişin 
                              aşka hazır olan 
... LARDAN. OKADIN'lardan
Halk aşksızsa sokaklar 
          banka dükkânlarıyla doludur 
Ellerimi kâlb olmayan sularla 
                ıslamaya alışır o kızlar
- işte artık kaçmak - işte durmadan karşımızdayken bile - 
- ılık ev girintileri 
gizlesin daha köprüler 
karanlık bedenleri
Her şey onlara göre - yamandırlar 
Ansızın melek bekliyorum eski türk ezgileriyle 
Senin Asya'dan hiç yontmadan zarif bir cep saati yapışın 
Asya Asya ve Asya diye yalvarışın 
Sana ansızın alın yazımı ve kendimi ekliyorum 
Aşka hazır aşka aç ve davetli 
Ansızın melek bekliyorum 
Asya ile ayağa kalkan 
Melekler ellerinde gelenekle 
İçinden hızla süt akımı geçiren mızraklar
Boydanboya girdirmektedirler gövdelerin içine 
Nar doğuran - dikkatle nar doğuran 
Hayvanı ve insanı aynı teklifle doyuran 
Nazlı baharlarla
Hiç ağlanmadı 
'Biz çetin adamız ha' ayrıca söylenmez 
Anlaşılır 
Ne yavuz kışlar 
Kurt sıyrığı ayazlarla 
Ne evren depdebesi bahar 
Gerdan kırıp mendil düşüren kızlarla
Ayrıca söylenmez 
'Biz çetin adamız ha'
Doymuştur aşk bu gece en son buluşlarına kadar 
Sen meleksi kadın bu gece kendini vermekle 
İkiye yarıldım 
Sen meleksi kadın bu gece 
1000 yıl adına bilinmekle
Sen melek uyarmalarıyla 
Uyarılan erkek 
Bu gece bir şehvet azarladı 
Hayvan kovdun 
Yatağını yüceltenlerden oldun
Şimdi ev gebedir
Dağ kuşlukla uyanır - varsın uyansın - 
Önce hafif bir uyku sisi 
Tanrı evvelsiz sonrasız bir iklim gibi ordadır 
Daim 
Melek kanatlarında hava görünmez 
Uzaklar yinede görülür 
Ay dostlukla anılan bir komşu evidir
Kıl çadırlarla devinen o kavim göçü 
İşte o kavim göçü 
Dağlar ilk kez bizi 
Çıplak ete kavuşun aşk sandı
Kadife döşer gibi toprağa işte öyle yürüyen 
Ilık bir hava bürüyen 
Gözleri o - rengarenk gözleri çocuk gözleri develerin 
Çözülür ayakları
Kavim bu 
Boynuna kan yürümüş 
(Gözüne bir şey görünmüş)
- Nedir o görünen / susalım / 
Hayat her zerresi uyarılmış gibidir 
- Çok acele 
Kâlb bir bohçanın içinde atmaktadır
Omurgasından mızrakyürüyor kavmin boynuna 
Develer en som bir duruşla - Raptedilmiş 
Çocuklar ağızlarında Ey Nazlı Ölüm 
                                 Ey Nazlı Bahar Marşlarıyla
Bütün bunlar nedir - sorulsa 
Sorusuna 
Ne can ne cevap kalmıştır 
Kavim donmuş deve mıhlanmış 
Kadın ateşle ateş doğumdan önce 
Sığırlar kendi kendileriyle 
Göz göze kalmıştır
Kavim seferidir evinden ayrılmıştır ama 
Kendine varılan ilklim ve toprak 
/ VAKİTTİR / namaza durmuştur
Bin bireydir kavim 
Bir tür kararla eğrilip doğulmakta 
Her candan bir cana 
Bir candan bir cana 
Sonsuza değin 
Bir tavır bolluğudur kavim ama 
Nihayet vaktidir VAKİT
Bu duruş en zarifi duruşların 
Gidip endamlı dağlara 
Beğendirmek için yeni gelinleri 
O iklim kullanılır hep 
İnsanın en bilgelerini 
Onlarla karşılanmak için baharda 
İklim aranır herşeyden önce her olayda 
Şerbet taslarında 
Bir topak okunmuş şeker dedenin avcunda 
Genç bir kız kadar ağırdır 
Bileceksin ey çocuk 
Tatmıştın onu geçen baharda da
Kavim uyanan toprağı 
Karşılarken - Uyanıktır - 
Kavim Toprağı 
Devirirken - Uyanıktır - 
Kavimden biri varırken toprağa 
- Uyanıktır O ve Kavim 
Vardıktan sonra toprağa 
Gaflet uyandırılmaz - kavim uyanıktır
O anne gibi verimlidir besmele çocuk için 
O erkek 
Karpuz dilimi gibi ortadadır 
O en yaşlı gelin 
Ocaktaki çorbayla birlikte tütmektedir 
O kavim için
'Kışları göç içinizedir' buyuruluyor 
Büyük çadır en sevgili düşmana emanettir 
Çorba dağıtılsın nefes ve el dağıtılsın 
Yer ötesi ve yer eşit alınsın 
Kadın ve erkek eşit durmaktadır - kadın arkadadır 
İnsan hayada ve tanrıdadır 
Ki kış ortasında kardan - bir duayla sıyrılıp 
O derviş ağaç kupkuru dallarında 
O meyvayı büyütüyor 
O tiyek 
Bir salkım - müthiş - üzüm 
Uykuya tez doyanlar için
Saçlar uçuşur havalara sevinçle 
şarkı şarkı içine 
Cenkle bir üstün haberleşme ile 
İnsandan insana hep akıl ve sezgilerle 
O coşkun mutlu savaş dülgerleri 
Kalbi çoğaltan bayramlar açtılar 
Şimdi de açtılar 
İşaret verin ve açtılar bütün köprüleri
Deniz yüce bir soluk denizlidir - rotalar denizin kendisinedir 
Kaptan sancakta bir tek an yaşamak yoluna 
Bütün bir ömür ağartmıştır
Işıklar çoğalıyor içimizden birine 
                    kime bu davet 
Limanı dolduranlar yanan insan meşaleleri 
Yüzbinler taş kulelere yaslanmış söylüyorlar 
- Rüzgar nereden eserse essin güzeldir 
  Alevler bir ayrı alemdir 
  Dirlik sevinçtir - göç içimizedir.
Aşktan sonra sarhoşluk günümüz ülkemizde 
Sevine sevine 
Sağlığının elleri uzansaydı dağların eteklerine yer'in şarkılarına 
Aşkın mağara kovuklarındaki şarkılarına 
İlkel bir duyguyla bağırır kalırdım 
Yöremde mor lekeler gibi duran 
Bir basamaklı melekler ve gelenler olur birden 
Bütün meleklerden bir melek 
- Bak diyor bakıyorum 
ve bak diyor
Ellerimi bıçakla yontacağım deniyor 
İlkel bir sevinç destan ve kan 
şiir en safından 
sonra soyut heykeller
Hiç düşman yok - üzgün söyleniyor 
- Olmayacak mı hiç 
Eziyor gururum onları 
- Görün ey güzel düşman ey güzel düşman 
Saraylarda geçti ömrüm seninle
Yüzüm aydınlık bakar elemlere 
Yangın yerlerine 
Coşkuyla selamladım bütün bayrakları 
Düşman kadınlarını
Tanrım bu dağları da sen yarattın 
Bana kattın 
Bir bir okşadım 
Sema yapan kırları
Alemlere kalbimizi yeniliyoruz ve tutuşmuş geliyoruz 
Yeryüzü batarsa batsın dayanamayıp o kavmin 
çadırlarına
Develer de tutuştu 
Onlarla ayarlandık bir devinim bir devinim 
                                    arkasında bütün devinimler 
Kum kendi raksında beden aynı raksda 
Karın bacaklara ulaşır öper onları ve uzaklaşır 
Aynı yönde ve aralarında bir dünya vardır 
Göğüs ahenkle havanın direncini kırmaktadır 
Kalb başa ve guddeye en yakın sırlara göre 
Kumu ve balçıklı toprağı 
Ağacın ve kayanın dizilimini
O tek kuşun yalnızca süzülüşü 
Ani bir haber gibi salt bir kez ötüşünü 
Dinliyor kumu balçıklı toprağı 
Ağacı kayayı ve kuşu
Uyku beladır göç içinizedir 
Sabır ve zaman içinizdedir 
Kadın ve çocuk içiçedir
Güneş vurmuyor- öyle söyleyin - üzerine döşeklerimizin 
- Sokuluyoruz besmele ile kadının toprağına 
(İşte böyle söyleyin)
Öyle ki o kadınlar 
Bağlasınlar doğanları tanrı bağlarına
Melekler kırmızı yanar 
Kalbe tutuşan herşey kırmızıdır 
Hele kalb hazırsa 
"kentten" bir er kalkar - Onun eri 
Kollar semayı deryayı korkularından 
Yoksa aşk hemen kaçmak mıdır dağımıza 
Söyleyelim ya hay ya huu 
- Yolları aydınlık kıl Yaradan
Kanla bir sabah 
Akşam kanla
'... ateş.. ve öldüm...' deniyor 
- Oysa sorular verilmişti ona
Sorular yığılmış 
aynı kaynaktan olana 
Işık ve karanlık hakkında
Bu nasıl uzun uyanılmaz gibi 
- Ateş ve öldün uykuyla
- Kurşunla yoklanması bir sorudur geri kalanlara 
Taze doğanlara 
Şehzadelerden de sorular kalmıştı ona
'Biz artık gitmeliyiz dağımıza anneciğim 
Yorgun geldim savaşmadım ama 
Bir ceset gibi ayaklarının dibindeyim'
'Biz artık 
Gitmeliyiz dağımıza' 
- Hayır olmaz 
Durmalıyız burada şahinim
'Kezzap içsem 
Daha kuvvetle can çekişirdim' 
(dertten çıktık)  söylendi (güzel bir kurtuluşa yöneldik)  dendi 
Heykel bekliyen kımıldamış 
Abesle elele ahbab gibi 
Avazı çıkınca bağırmıştır
- Durmadan deniyor ki vatanım neredir 
  Heykel ne diyor 
  Konuşmaz heykel 
  Felçtir
Karşılıklı 
- Kaslarımız karşılıklı kasılsın 
Olsun 
- (Kalbimiz tüm insanın namına)  iddiasında 
- Dertten çıkmışsın ötekine kavuşmuşsun da 
Diyor ki diyor ki 
Geçmiş nedir kavim kimdir dert nerdedir
Kırbaçla ayağa kalkarlardı 
'biz artık... anneciğim.. dağımıza..' 
ruhum geçer bedenine yüz bin kara nokta yemiştir soyrad 
..ve nasıl olan oldu - o ve yeni uygar dostları 
Bir noktalar anlaşmasıdır fabrika baca ve duman 
Anne onları kapıya kadar uğurla gel 
Delinen böğrüme bir sed geçer 
'yapmayın yapmayın' çığlıkları 
Güneş doğsun mu doğmasın mı kararsızım 
Başlarını bana çevirmiş büyük baş hayvanlar 
londra moskova vaşington berlin pekin 
hava ceryanları sarsılan ikindiler 
korkularımız intihar dönemlerinde 
kötü bir alışkanlık peyda olmuştur 
bağ budama hasat zekat 
evlenme hoş görme 
Buğday ve ekmeğe saygı göreneğine doğru 
- İnce bir düşman yönelmiştir 
- Hayır içimizden yönelmiştir 
- Oh oh dıştan yönelmiştir 
- Dıştan ve içten mi yönelmiştir 
- Ne yönelmiş ne yönelememiştir 
- Yönelememiş önele Miş
'Ey örtülerle donatılmış Mustafa'
- Oğlum sen artık 
şarapnel gibi yağmalısın 
düşmanı güzelce vurmulısın
'...biz artık dağımıza.. anneciğim..'
(Komşudan o ölü de kalktı 
Boşluğuna bir kırbaç uzatıldı) 
(Çoktandır şu maraş kalesi hatıraları elinden alınmış 
bir taş yığınıdır.-onların yerine bilardo masaları konmuştur- 
şalvarlı şövalye ve kovboylar bilardo oynamaktadırlar) 
-Uykum geliyor kaderim yorula geliyor buz gibi eller 
Bu yaz hayatı beğenemedin aklımda kandan gökdelenler
Ey aşk /.. ve ey aşk mı dedin../ 
Onlar küçücük küçücük gördü sana seslenenleri 
Gücendirilmiş gibi kayboldun 
Yerine piç döller yolladın
Komşudan o ölü de kalktı 
Köyde devinimdir kırışık alın derileri kımıldar 
Kaş ve kalb zorla - kıvranarak 
Erkeklik ve kadınlık 
Ölümün önünde değersiz ama siperdedirler
Bir değişime gibidir azrail - 
Mezarla uğraşmaz toprağı insan kazar 
O yere o ölü 
insan kalabalığında ansızın bir boşluk açılmıştır 
                  alın kımıldasın 
                  kâlb kıvransın 
Gölden ansızın bir tabutluk su alınmış gibi
Bütün köy kımıldayacaktır / göl gibi
Azrail devinimle çevirir bir gölü 
Bir insan kası - kadını kavrayan elleri 
mezar kazar toprak karşı komaz  aralanır 
İnsan mezar kazar arada bar bar bağırarak 
- Ey süleyman oğlu nalbant izzet - nice rençberlik ettin 
Güneşin alnında bakır gibi göverdin
Toprak kaz arada bir ölü görünürlerde mi bak 
- ahmet mehmet hasan hüseyin paytak mahmut babası 
  hacı izzet süleyman oğlu hey 
  nice öldün 
  neyledin 
  nasıl becerdin
Köyden o ölü kalkar 
Süslenmiş kordelalar takılmış bir koç 
Kapıda tabut tahtaları arasında beklemektedir 
Bayram değil seyrandır 
Aşk aceleyle oraya buraya göz gezdirir 
Sevgi sabırla ahır kapılarından süzülmektir
Köyden o ölüde kalktı
- Sen de kalk hayvan sesleriyle yuvarla 
Köy bir ahenk kuşu sesi çıkararak 
Kasabaya bir ölü haberi uçursun 
Minarelerden ölgün bir kol gibi sarksın ölü selası
/. Ölü ilk müezzin - minare uyarlamalarıyla dirilmektedir 
Köyden  kasabayı dürtmektedir. / 
Bedir efendi durur selayı dinler - Kim'ola - 
- (Ben yüz yıl oldu babasızım)  boğuk 
(Çukurovada eski kale burçlarıyla itişirdi akranlarım)
(Sağ elim sualtı zengin bir köydü damağımıza kadar pancar) 
(O ufak çocuklardık - Bakışları)
(Olmaza karşı koyuşları)
(Şimdi köy acı'dan eğilmiştir)
(Ben ölümle eğiliyorum)
(Barsakları düğümlendi koyunlarımın)
Bedir efendi durdu selayı dinledi - Kim'ola - 
Evlerden yarış atları gibi çocuklar fırlar 
Daha ilk namesinden alırlar ölüyü 
Burunlarıyla kim ölmüş sorusunu soluyarak 
Yokuşlara bir nefeste bayılırlar 
- Öyle bir çocuk tanıdım 
Karşılışınca başka çocuklarla hızlandı
Minarenin kapısında bir çocuk halkası 
Müezzinle inecektir ölü 
Ölü çağırır çocukları alıştırır camiye 
Ve ölüyü eve ulaştıran çocuk 
Kutlu çocuktur 
Taşıdığı haberle masum onunla dopdolu ve büyük 
Ölü adı taşıyan çocuklar dönüşlerinde 
Şehri ağırlaştırırlar - Minare yükünü atmış 
Yeniden serpilmeye başlamıştır
Süleyman oğlu hacı izzet evlere 
bir sepet incir gibi dağıldı 
evlere süleyman oğlu hacı izzet
Müezzin kıs kıs gülmektedir 
kasabada evler - bir hacı izzetin varlığını bilmemekten - 
keder içindedir
nine: kim'ola hacı izzet 
birazdan halk top gibi patlar 
- kasabalı değil hacı izzet bülbüllüdenmiş 
- oh oh bülbüllüdenmiş 
bütün evlere şimdi büyük 
büyük bir memnunluk çağlamaktadır



I
   Boynuma bir ip at 
   Kölen diye yollarda gezdir beni
   II
   Gözlerini süzüyorsun 
   Bir balık gibi akıyorsun kaldırımlarda
   Bir daha yüreğini kaparsan bana 
   'Bu yaprağı parampaça yaparım'
   Çiçekleri sarı yapraklar ve bir ocak ayı 
   Ağız ağıza sin ve cim harfleri
   Ateş kararıyor, bu içimin alevleri 
   Acı çekiyorum elimden alınmışsın gibi
   Bir mektup hikayemiz olacak 
   Baştan başa notalar bülbül ağızları
   Dik kafalı bir baş görüyorlar 
   Başını eğmiş dalların yaprağında
   Zayıf bir çocuk yüzü, gülümsüyor 
   Dikkatle bak, korku dolu bakışları
   O boğulurken gülücükler 
   Saçılıyor
   Ölüm bir kuş kaldırıyor mezarlıktan 
   Ak kanatları, hayat yok oluyor
   Çıkıp geliyorsun 
   Kor gibisin, bir kar gibisin
   Soruyorsun: Zarifoğlu bana dargın mısın 
   Yoksa uyardılar mı seni sevdamızdan
   'Yaşamak' bir perde gibi kalkıyor aramızdan 
   Zamansız mekansız bir tünel başındayız şimdi
   O mavi gözleri görmüş olmalıyım 
   Bir ikindi vakti kaskatı ellerimin altında
   Uçuşlu saçlar bukleler 
   Üstünde uyuyan eller
   Sevgim uzanıyor 
   Soluk soluğa uyandırıyor menekşeleri
   Görüyorum kıpırdanışlarını 
   Uykunda gül açan yanaklarını



Müzik silaha yaklaşarak savaşmadan 
Geriyordu sinirli gövdede. 
hiç ırgalanmadı nehir ve karşı yamacın çiçekleri
Geriyor ve arada bir 
Çekip bırakıyor ortasından. 
açan ağacı 
hızı üreten ve yola yayan aracı 
balkonda boyatan çocuğu 
aşamadan 
hızlandı aşamadan.Aşırı müzikle 
kısalan kollar ve şişiyor parmakların 
ve uzasın mı saçların daha 
her gün yürüdüğün parkta arkanda 
ağlayan birşey duydun dönüp bakmadan 
yürümek.Yanlarından geçerek nehrin kıyısında 
sarma sigarayı dolaştırarak içenleri 
fakat birden ve ancak 
evde yokladın kendi öz gözlerini
sen par prensip ağlamazsın 
bir şarklı olarak çok gerekince 
ancak bir hece kadar 
yüreğin kan ağlar
Bir de 
kadın gördün 
karnını kırmızı mor turuncu 
ve dik duramıyan gevşek sarı bir renkle 
çocuğa doldurmaya uğraşıyorlardı 
boğuluyorum dedi çocuk nemli çimende 
kaçıyordu ıslk bir aletle burularak 
ama sesini duydular 
bırakmadılar ama derinden dalgalandılar 
boğuluyorum dedi kadının çocuk yuvası ve bele döndü 
ama sesini duydular.Hepsini 
bıraktılar ve derinden dalgalandılar
renkli ışıklara sönüp yanarak üreyen 
yeni müzikle 
yoluna bulan başın ve sallansın gövden 
şimdiden daha 
bir kadın da gördün 
karnını.bir kaç kişiydiler 
içerik beklemeden. 
ışığa lambalarla ve müziğe vuruyorlardı 
elleri bir böceği ikiye bölüp 
bir tavşan da bölüyorlardı avlanarak böyle
parkta kuşku uyandıran bir gövde buldun 
yanında 
işlemeye alışmışken 
tıkanmış 
bir damar yatıyordu
o böceği 
o tavşanı yanyana değerek 
göz kırpmadan küçümsemeden 
aldın.



Ki ne ne zaman bulandı sularda:çoğalan 
Yıkan yüzler azgın yüzler 
Seni ehli kaplan bir adın kırbaç bir adın kaplan 
Nam vermek için doğruldun 
Alnından öpsünler için bir vuruşta yıkıldın
Suyu biz böyle geçeriz 
Bizi afet sanırlar



Karşılaşabildikse 
Ağzını kullan ve lütfen sor: 
- Nasılsın 
Cevap veriyorum 
- Bulanık
Yıllar 
Gerçekler 
Birini söyle
Kimden sorsak sevginin saklambaçlarını 
Bir böcek bakışı yassı 
Göğsümüzün gergefinde
Yıllar yirmi yıl açmış arayı
Mantığı öldüreceksin 
Bir sabah 
Bir ferman kaleme alarak: 
tarihi yıkmalıydık 
ırkları ve suçları yakmalıydık 
Kalbi alışverişten almalıydık 
kırk yaşlarındaki bir adamın konusuna bakmalıydık
Anlatsana bir serçe daha: 
Önce bir mektup:satırların arasına yatmışssın bir 
                                                         bomba gibi
Dehşet bir ses tonu çıkarıyor aklım 
serçem bu 
Avuçlarımda tanelerini arıyor merteliğin
Bir sesle bir sevinç 
Biricik bu diye bağırıyorum biricik 
Tellerin içinden toparlayan yakamı
Ekim onüç bir yanılma bir salı 
saat onotuz: ses 
                   yorgun 
                   ciddi
beklemeden kulenin altından işleyen oyukları 
kirişleri baltalamakta kirişleri 
"devam etmeyecek".. çıt 
Sükut  kocaman
Postacı sen kaç katlısın 
elinde bir balina kanadı 
İliklerime dokunuyorsun
Postacı sen kaldırımı geçme 
Ne kadar beklersen o kadar şişecek kemiklerim 
Şapkanı çıkar at 
Alnında bir şelale 
Bir hitit mezarı girintisi 
İşte ilk kendini öldürme çiçeği miligram otuzbeş toplam
Yetmiş - yüzbeş.. tamam.. çıt
Aşksa posta aradan çekilebir 
"bir olur alalım" 
Devlet dairelirinden bir cümle 
Postacı bekle önüme geçme 
Akıllı kalalım
İlki senden ardından kelimeler 
Ve bir serçe 
Kaldırıp başlarımızı 
Bir hazan yaprağı uçuşuna
Yeniden başlayabilir 
Bir çokları komşular vatandaşlar ırkdaşlar falan 
Gong seseleri çanlar teneke gıcırtıları yırtılan çelikler 
Bir kartal gagası. Daha 
Bir mızrak boyu daha 
Postacı çekil 
Bu eller birleşti bir kere 
Tellerde kulaklar durma gel
Seni kocaman ağzın için tutuyorum 
Doğruyu ezberler yineler 
Elmacık kemiklerinde kızarmış bir volkancık çağı 
İçimde bir çalkantı alıyorum 
Ondört ekim bir yanılma daha  bir salı 
Saat sabah: 
ses
cıvıltı 
Al sana bir acı 
kenarları yırtık  ve çok ağrıtması 
Sayfa üç 
sayfa başlıyor daha ilk kahvaltısında mütarekenin 
Çiçek serçeyi ağırlıyordu yapraklarında
Arkamdan 
O bir erkekle 
Kartallara uzandı 
Dedirtebilir misin
Bir genç döşüme bir ad işledi 
Mor kırmızı ve pembe küçük 
Çiçek motifleriyle 
Bazı fotoğrafları karartıyor içim 
Işıklar bir adele parlatıyor kuzgun
Bir kaç yılda değil
Bir kaç gün içinde 
Binbir çarpıp çekilişin
Şimdi evet şimdiyse hayır 
Sus 
Çıt 
Heyhat
Aralık başları 
Kaloriferler kükürt çağı 
Dünya iki can kuşu
Soru: Ne kadar 
- Vapurlar kadar cevabı
Fokur fokur kaynıyor damarda 
Koyu bir nalan 
Akşamları bir doyurucu bir çorba aynı sahanda aynı 
                                                    dudak mühürleri 
simsiyah ağır uzun üzerine 
Dalga dalga hür 
Akan saçlar kuş cenneti söğüt bahçesi
Ve nihayet şu köşe düşü 
Yuvarlak üzerinde ağır örtüler 
Kırmızı elmacıklar açık deniz fenerleri 
Porselen ince zarif 
Hayır bu yemek saati değil 
Bir kuşlar kafilesi akıyor buluşma saatleri



bu bir geç kalıştır. 
akşam duruşlarında 
alna vuran ürpertinin 
direklere benzeyen düzenli 
gizlenik adamında bir kadın 
bir geç kalıştır
taş kapıdan ürkek bir güvercin 
aşağı sokaklara uçuşan saçlarıyla 
ilk akşam vuruşuna kadar 
ardında gizlenir bütün seslerin
bu koşu büyür elbet 
geçmiş bilinen çehreler sırasından 
açıkça saçları belirir 
bir gözleri bakar 
dudakları gizlenir ağzına
burada yoğun bir savaştan 
inmek gerekiyor 
Taşlarla koşuyu 
en yakın sonuna 
örtmeli 
güçleri buğudan atları 
kırbaçlarla 
kavga gider yol uzayınca 
bitirir şarkıyı şapkayla 
şaraba sabahsız 
uzanan ellere 
bir keklik dimdik bakınır 
bir kazanca dokunur aklıyla
Dünya 
sırtına çevrilmiş hamalın 
yorgun kalkışı 
şehrin torbalanmış sıcağına
kalabalık bir şaldasın 
arkandan bir şovalye gelir 
üzgün ve eski 
zincirlere benzeyen yanlışlarıyla 
tutarsa kolunu özgürlüğüne tutar 
sen savrulup gülmektesin
dağı anlarım durur kızmadıkça 
dağılır buzlar yolları kesilince 
akla dümdüz 
demir atıp ancak durulan 
sedirsiz taş kapıda 
sevecen gezdirir ellerini 
sürdürür çocuğan çağında 
sürmeli 
açar ordularını sevgilimdir 
kurar çadırını bir tiyatro kahvesine 
altıncı kata bir denize yükselir 
anlatır haftalarca 
telefonda susta duran 
kapıda bir saat vuruşunun önünde 
silahsız duran serçeyi 
sen 
bir şehir açsında çevrilensin 
bu koşan eski ve solgun 
Aşkın 
ikinci serpilişin bir yüreğe 
tuzaktır adını bildirmek
ama bir şarkıda geçer adımız 
sahipsiz vuruşuyla ispanyolun biri 
bir balıkla yan yana sorulur
barıştıramazsa bizi 
denizler adına ne duymuşsa 
hepsini çizdirir ve üzgün 
bir kalkışla çıkar karşımıza



- ah şu yalnızlık 
kemik gibi 
ne yanına dönsen batar
... 
Küçük 

Haber verdiler 
Arka karanlıkta 
bir kadın var yüzü göğsüne akmış



Çölde anne 
Kumlar akıyor üstüne
Çocuk 
Sularda başı
Baba 
Sur duvarlarıyla çevrili ağzı
Üç yer üç zaman 
Üstüste kaydı 
Üç ince madeni levha 
Sımsıkı ve yüzyüze
Fakat kaderler karışmadan kaldı
Muhterem kocam - Sevgili karım 
Babacığım - Güzey Yavrum 
Sevgili annem-Güzel yavrum
Fakat kaderler ayrı kaldı
Baba nerden bugün 
Ana hangi kum çanağında 
Çocuk şöyle der: 
- Babacığım Baba
Sobalara toprak atılacaktır 
Bacalara çarçaput tıkılacaktır 
Aralanankapıdan 
Uykuda dudağı kanamış bir çocuk bakacaktır



Saray illerine yürüdüm her hana asılmş resmim 
Kapılarda biliniyorum adım ünleniyor çinilerde 
Kadınlar geçiyor omuzlarında gözyaşı bezleriyle 
Görünen ne! duvar yüzlerinde kemer taşlarda 
İnen çıkan vinçler kayan ışıklar künkler 
Toprağı bombalayan bent suları rüzgarlı yeleler 
Derviş ayakların altında boy boy padişah bebeler 
Güreş tutan vezirler ve bunlar körükeller 
Ve incecik perçemler sanki çekme gözler 
Meğer bir şehzade kılıç dönemeçlerinden geçiyor
Fenerler ki yakılıyor boşalıyor akşamı şehrin 
Odalar dolusu çocuklar okşanmak için bekliyor 
Son yağları bitiriyor fitiller 
Yaşlı saray eşyaları yalnızlıktan eskiyor 
Koşumlu iri atlar sert kaslar o eski soluklar 
Nefes nefese kişnemeler yatak odalarına dalıyor 
Ağır atlar örtülere 
Çarpıyor çarpıyor
Saray içinde. Hayret  içinde 
Kristaller. Mahzene sızmış fısıltılarda 
Eski hayatlar yaşıyor hala ve kapalı 
Dudak ısırmış gibi iç odalara bakan kapılar
Soruyoruz kiraz dudaklı kızlar durdurup kır hayvanlarını 
Hangisi sahte bu geçen dakikalardan 
Hangisi hakl
Müzelerden yoruldun ama 
Sen nakışlara dokun deli çehreli çocuk 
Az bir yolun kalır nakkaşlara 
Bir şehzade başı kesilir ve atılır 
Dipdiri sürgünler verir saray gövdesi atlılara 
Daluçları cönklere tenler Dicleye ve çöllere 
Kutsal beyitlere bir menzil yol kılar
Sen sevgileri  gögüsle ve ne olur anla.



Bir kaç balıkçı belirdi 
Başları kollarının üzerine eğilmiş 
Dinler gibi oltalarıyla balık dilini
Martı kendiyle halkalanır: 
haydi ana 
sen karadan 
ben kumsaldan
Sen bulgur çuvalından peynir ceresinden 
nice yufka ekmeği külekten 
kış yemişini şireyi tahta sandıktan 
aç misafir sofralarını nişe kokularıyla 
Çamaşırı bakır leğenlerde dengele 
taş mutfaklarda 
arınırken odun ateşiyle ısınan sağlam sularda
Ben 
birden 
kıyıya çekilmiş sığ sularda 
taşlarda çırpınan kofana
Bir kaç balıkçı daha belirdi 
Gözleri ellerinin üzerinde siperlenmiş 
Nöbetini bekler gibi kaderin



Kim bilebilir 
Evler nerelerden geçer hangi düzlükler 
Ay dogarken kararır
Gezdin çarşı pazar 
Şurada bir dolunay 
Seç al
Bir sıra gümüş bilezik 
Küçük küçük halkalar 
Genç bir kız durdu şavkında 
Hülya dolu bakışlar
Ve bir çocuk bir kaç ihtiyar 
Bir çeşme tasından 
Aynı teselliden paylaştılar 
Ömür doyumlarla ballanmış yine 
Toprakla çevrilmiş ayaklar
Bir kamyon geçiyor 
Ah ve inleme dolu 
Işıldıyorbir an 
Şehre bakan bir köylü ağzı 
Altın kaplama bir diş ve ölesiye 
Şaşkın ve çok derin suskunluğu
Kim bilebilir 
Hangi rüzgara eğildi 
Kıvrımını çoktan almış bu yaman ezgi
Dolandın büyük camilerin avlusunu 
Ağaçlar gözden kaçırıyor türbeleri 
Başını eğmiş saklanır gibi 
Mezar taşları



Hayvana bak 
İnsan ait bir grafiği gagalıyor 
Hayvan hayvan olmaya ama 
İnsana ait bir lakırdıyla 
Dolanıyor
Yeryüzü bir İstanbul daha açarsa 
Katsı mahsusayla söylüyorum 
Kesik bir katır başı gibi 
Ölü ağzından çıkarır çatal dilini 
Haliç
Oysa aynı Haliç 
Aldulhakim hazretlerinin 
Ayağı altında nazarı önünde 
Tahtı saadetinde 
Berrak bir suydu
) alıp götürdüler 
sarığını yere atıp tekmelediler 
Haliç 
o berrak su
zehir kustu
) sancılanıp ölen 
üzüntüden 
kapımızı her bırakıp giden 
bir rahmet kucağı 
bir siklet bir yük
) alıp götürdüler 
neden tekrar başa dönüyorum bu mısrada 
Ha? ! ! 
Çünkü şiir yetmedi 
kalemi atıp ayağa kalkıyorum 
bağırıyorum:
Öğürtülü karınlarına çarçakıl doldurun 
Domuz başlarına çuvaldız sokun 
Öyle bir hayal çatlatın 
Böyle bir hayal çatın
Öyle bir gerçek 
Böyle bir gerçek 
Gözümün önünde resmi 
Bir akrabası gösterdi 
Bak dedi 
Ne yaptılar 
İlim ve hikmet dolu veliyi..
resim: 
Ölümünden bir vakit önce 
Sorgular 
Gece Gündüz Gece 
Ne ekmek ne su
Ne ibrik 
Ne bir taharet köşeciği 
Kolları bağlı 
Gözleriyle abdest alıyordu 
Zihniyle kılıyordu namazlarını
resim: 
Mintanının baş düğmesi kopmuş 
Aman Allahım başı açık 
Karışık saçları alnı kaşları 
Kocaman ve dolu bakışların üstüne sarkmış 
Seksenaltı yılık ömrün üstüne
Ve yine de sabah güzel olack ha! 
Koltuğun hemen altında 
Saten geceliğin yırtmacı 
Kan revan bir öpüş 
Hırslı 
Paralı
Az sonra saat dört kırkiki 
Pi - Em
Kancık bir dörtnal sesi 
Kaçıyorlar yine vurup
Haydi ahbap 
Tekke miskinler tekkesi 
Sen sız ve bekle 
Bir gözün hafifçe aralık 
Bilinç uyanık çünkü kan gölünde bu kayık
sız ve bekle 
Elinde bir gürz bir takke 
Tekke Takke. Ha Hay! 
Ve güzel sabah olacak 
) geçişleri anlıyor musun 
Körpe beden körpe para 
Hayvana bak gözün onda 
Kafatasının içi insana ait bir beyin
Ayaklarında iskarpin 
Nal içi 
Gördün mü vur ha vur ha
Ve sabah güzel oldu 
Şöyle yan gelmiş yatıyordu 
Semiriyordu 
Bir iğne ucuyla dokunsalar ağlıyordu 
Havlıyordu 
Acıya hiç dayanamıyordu
Şöyle bakıyoruz 
Eğilip 
Şöyle bakıyoruz 
Silkinip 
Şöyle bakıyoruz şöyle
Gözyaşı yassak 
Gaflet idam 
Acele el keser 
Gevezelik dil
Şöyle bakıyoruz 
Şöyle bakıyoruz şöyle 
Şöyle bakıyoruz 
Şöyle bakıyoruz şöyle
) Aktör gibi oynayın bu satırları 
Halayını çekin halayını 
Sporunuz bol olsun 
Ballı börek ağzınıza lokma olsun
Merak etme sen 
Şiştikçe şişiyor 
Şiştikçe inceliyor derileri



hıncahınç bir stadda 
duvarlar merdiverler kapı oyukları 
demir rampalar 
ve beton çölü toprak.
İnsan kene gibi yapışmış kentine 
. sahipsiz kentimizin yapı direklerine ve isteklerine 
Görünüşte 
beton yiyen beton salgılar 
nikel döküyor kundaktaki çocuklar 
. daha hızlı gidemez miyiz diye bağırıyor ihtiyarlar 
. ölüm niçin bu kadar korkunçlaşıyor herşeyimiz var 
Ve tahtalar 
otomobil ve gemiler var 
Herşey ve herşey yer yuvarlağının 
Devrile devrile geldiği noktada
Hıncahınç stadda insanlar ellerini 
nereye atsalar belatları 
Ceplerinden yeleklerinin diplerinden 
Soluk aldıkça genleşen etlerinden 
İnsanlar başka başka insanlar ve insanlar ürüyordu 
Zahmetsiz ve maça ve haydi maça maça 
Bir yara kurdu sarsılmasıyla sarılıp 
birbirinin burunlarında ağızlarında 
Beyin cılklarında kaynaşıyorlarken 
. emanetler zincirinden haberim yoktu ey ay ışığı 
sen de mi canlandın ölü hücrelerin 
sessiz varlıkların duvarı 
Sezilmeden taşınan binlerce yük altında 
Ve ezilmiz görünüşlü 
Dinç ve saatlerinden emin 
Ve dünyayla dolularken 
bakın birden 
duvarlar yıkılmazdanken 
ve tümüyle bir sanem yakapaçası insan kapılmacalığı 
                                ünlüyorken 
kent mabetleri 
çevreklere çekiyorken 
ve yapılar. - kustuklarının ağızlarına döneceğinden 
                              emin 
beton sağır ve tahtalar yalnız çok derinde 
yaklaşanı gıcırdıyorken
Otomobil ve gemiler nerdeyse 
Kendi ve insan kudreti ile gidiyorlarmış gibi 
                            koşuyorken
Ve insan yaradan yokmuş gibi hüzünsüz ve ağlamasız 
Habersizliğin kahramanı (1)
Etin atılışlarını 
Bayıltan boşalışlar  için kamçılıyorken ha 
                          kamçılıyorken 
Başıdolu koşumunu kulağın kanın 
Ve denetsiz kapanışını gözün parlatıyorken 
İşaretleri geldi 
Sessiz ve kımıltısız halek oldular:
Herşey 
Ve herşeyi elin dokunabilirliğinin 
Ve korkuyla tanınabilirliğin 
Ve gözün görebilirliğinin 
Ve şeyi kulağın işitebilirliğinin 
Ve tadabilirliğiyle dilin 
Ve aktığı düzlükler ağzın 
Sessiz kımıltısız boyun eğerek çekiliyordu 
Taş emir alıyor eğiliyor boyun eğiyor 
et emir alıyor bilmediğin seslerden boyun eğiyor 
Ve 'zaman' onlarla birlikte tavralan
Dünyanın döne devrile geldiği noktada 
Hıncahınç bir stadda 
Bitiverdi eşya 
Ve dünya dostluğu
Geldikleri olmayan insan kalabalığı şimdi 
Ortadaydı 
O babanın elinden tutup getirdiği on yaşlarındaki 
                              çocuk 
Çağırdığını işitti ve gitti 
Ve bütün buluğa ermemişler çağrıldılar 
Onların gidişinden müthiş bir kaygı doğdu 
kalanlar için 
Kurt dalan hayvan kalabalığı gibi kabardı insan 
                                kalabalığı 
Ve ileri gidemediler yoktu 
Geri gidemediler yoktu
Ne ev ne eve konan kadın 
Ve ne anmadan açılıp hamdsiz kapanan sofra 
Ne iş ne masa 
Ne arttıkça azan ur gibi onurmaz gelir 
Ne emek'e zulmeden banka patron işçi işsiz 
Ne çarşı alışveriş ne haftanın günleri ne takvim ne 
                                  zaman 
Ne loca ne aslan kulüb ikbali dünya 
Ne televizyon 
Ne fahişe kolaylaması 
Ne iyilik hevesi ne aşk 
Ne kadının istekle çağıran uydusu 
Ne erkeğin bağırmalarla varışı
Çoğu alabildiğine koşuyordu yönlere 
Ve doğu yoktu ve batı yoktu 
Ve güney ve kuzey yoktu 
Belki varırız diyorlardı oysa 
'nereden' 'nereye'de yoktu
(kadınlar hamile kadınlar asla 
çocuklar için kavranır mutluluklar dolu 
köşeler ağaçlar izinler) 
Stadiler var mı yok mu bilemedikleri çoğalmayan 
bitmeyen pürüzsüz 
gölgesiz 
ve beşerin tanımadığı bir idrakle 
Apaçık ve kesin 
Biliyorlardı 
. bilmemek elde değil uyumadan asla 
uyuyamadan 
zira beyinlerinin içine bildiriyordu 
etlerinin acıyı duyabileceği ve bu mutlaktı
evet sokakta 
günübirlik bir anda
ağrıyı duyabilirdik ve kaçamazdık ondan 
duyuyorlardı karşılarında içlerinde herşeylerinde 
ve azap yaklaşıyordu onlara 
ve hiçbirşey karşı durmuyordu bana 
Şehvet ve erkeğin çekip unutturması 
Şehvet ve kadının unutturması 
Ne ölüm korkusu 
Ne de 'inandık' demek o anda
servetölümuyku 
alındı onlardan 
ayrıcalıksız tümü 
delirebilmeyi dilerdi kurtuluş bilirdi 
alındı onlardan 
Ve uyku 
Alkol afyon onlar 
Ot 
Ve intihar alındı onlardan 
Çünkü ölüm alındı onlardan 
Yalnız idrak sonsuz beyaz ve net 
Ve yalnız acı vardı ortada 
Işık yılları boyunda
daha ilk basamağında acının 
kızgın çöllerde 
aç biilaç ölürkenden daha sert 
O ılık serin şerbet tadındaki ilk basamağında acının 
Herbiri 
En yakınını bile vurmaya hazır 
Birnebze uyku için
(Martı 
Açık iri kanatlarını vurmadan 
uçurumun üzerinde 
Rüzgara yatıp süzülerek 
Tadı hoş bir gerçeği içmektedir
Bulut namütenahi 
Kelebeksiz 
Kentin üzerinde biriken sislerden 
Evlerden birşeyler beklemekte
Sultan Ahmet 
Ayasofya 
Ortada Beyazıt Kulesi) 
______________________________
(1) açık sözler gelmişti 
    ve açık sözleri açıklayan sözler gelmişti 
    ve açık sözleri açıklayan sözleri açan sözler gelmişti 
    bilenler için 
    onlarsa sözleri değil 
    tahtaları bile 
    yıkılmazdan önce ağlayan 
    anlamayan olmuşlardı.



Başlarlar uykuda uyanmaya karşı dağlara bakmaya 
Şehir canlarına okumuş alınlarına bir kara vurmuş 
Daha çocukturlar ve anlarlar havanın yumuşamadığını 
Babaların bayramlarda evin arka odalarına kapanıp 
İlkin camları açıp 
Bir dilim ekmeğe baktığını 
Daha da anlarlar 
Ailecek gecelere doğru tırmandıklarını zamanı 
Sanki gün geçtikçe düşünceleri kocamanlaşmaktan 
Anne yine birdenbire şiş ve sağa sola yalpalayarak koşmaktadır
Nasıl başlarlar anlamaya: 
Acaba kalkınca pencereye yaslanan çocuk 
Hareketi içine kapılır ırmakların
Bu elini sımsıkı  tutan babandır 
Hayata tümsekleri sarsmadan geçmesini tenbihler 
Çocuk bu yumuşak sesin üzerine boylu boyunca uzanır 
Hafifçe kısılmış sesi 
Dikkatli ve kaçırmamaya çalışmaktadır
Fakat yıllar çoktan uzaklaştı 
Boş tarlaların susuz ağızları göründü 
Ve şehir 
Yeniden arabalar insanlar 
Kornalar büyük ve kalın 
Su torbasının içindeki canı ürkütüyor 
Baba dalgın ama geçişleri anlıyor 
Ve denebilir ki 
Orada çarpıntıların arasında 
Açıp ellerini ışıklı sabahlara 
Yemek saati ne de 
Başının üzerine uçaklar asılı 
Bir Afgan köyü saati
Biliyorum hakkımız yok kalplerine 
Öyle uzaktık hiç ağlamamış seslerinden



Toprağın yutkunmasıdır 
Benden yere 
Özümün yeryüzüne 
Kaçmasıdır sevmem
Doğa sevmeni bekler 
İster ki göveresin 
Yari görünce çökesin 
Kavi eğilsin boynun
Eğilirken diklenmeyi bilmelisin 
Sen ine taşır yücelere 
Ya gökyüzünde gördüğün çehre 
Bulutların bir oyunu 
Hilesi mi yıldızların
Hep severek 
Ve yücelerek de 
Ben'im bir yalnızlık haberiyle 
İklimsizliğe doğru 
Uçarak 
Ufalmaktadır



Anılar şarkılarda sıralandılar 
bizim büyük güneşlerin karşılarına 
gelip kamaşan ençok insan anısı 
giden ve dolanan ayaklarını 
en uca uzaklara yaklaşan 
katı yürekli çocuklarına 
işaret verdi solan sarayları
Toprağın üstünde iri erkek 
gemç kıza koşturan atını 
Genç kıza kapılan büyük atlı 
yan yana çarpan hücrelerde 
su içen öksüren düşünen 
kıvrımlı sütunlar içinde 
taş tabanlarda 
sevişen güçler 
kalın bir arap rakkasında 
Homerin son ayaklarına 
değinen kırmızı böcekler
savaş anısı yani 
En güzel kan hücresi 
gittikçe uzaklaşan kulakları 
çağıran şarkılarıyla 
taştan çizgilerin 
arasına enli bir taht gibi 
kurar gürbüz saçlı oğlu 
yanında kralı
iki deniz adasının 
ortasında kurulup denize 
eteksiz bağdaş kuran 
çömlek yapan adam 
ağır birtaş açmış önüne
şehirlerimize uzanan 
yeni çağ dağ heykelleri 
insanı kansız ak mağara duvarlarına 
kanlı ve kara 
hayvanların hoş getirip doyurduğu 
kadının içerisinden 
kolunu sarkıtan buralara 
uçuşan ışıklı oyukların 
kemiğe giren yaranın 
hızlı çarpışan yüreği çarpan şehirlerimize 
gücünün farkına yeni varmış gibi 
saldıran kamaları öz saçaklanmasının 
artık çok incinebilen gözlerimize



Kanama dolabını taşır gibi gidiyorsun 
Atların uyuşukluğu kimlerin vuruştuğu yerde 
zaman bir nalbant gibi boğuk elleriyle 
ovuyor çünkü uğultu çıkaran başlarınızı
Birinci ikinci ve dördüncü katları 
dizleri tik çeken bacakları 
örten masalarıyla 
bir jest alıp bir cümle götüren 
sağdaki gölgeden soldakine uzanan sahrayı 
işaretleyen ve böylece 
canlı duran elleri ögüten 
uğunan bedenleri çoğaltan aynalarıyla 
aslında kaynayan şehrin safrasında 
o tek başına bir şeydir
orada hantal bilmecelerle 
geçerek sualtı saçaklarını 
ağrıtan durmadan kavrayıp 
ikili altılı cam kenerlarını 
çeker toprak çeker gibi üstümüze 
Örneğin her gün gecekinin aynısı acaip kollar 
sarıp sarmalayınca bizi 
gözlerimize serilip akrep bezleri 
göğüs boşluğumuzda evren bezleri 
her noktasında ayağa kalkmanın bütün çeşitleri 
bir bir susar 
her el bir perde açar alnımıza 
aslında o saklı anda 
saklı kadınlar saklanır beynimize 
yalnız  hakkımızı biz orada azarladık 
Orada çiğan kuşları gibi 
kavuran ateşin içindeki zaman 
katılır da aramıza 
ve durmaz aramızda da 
gider severek 
okşar düşman gibi 
kuşu söyleyen çocukların 
ve zalim anılan 
tekrarlanan çocuğun da seçtiği sokakları
santrançlar sağ köşede şah 
damalar damla damla 
ev ev 
ve balıkçı kadın rampalarında 
ağır yürüyüşlü adamların kafalarını 
testereye yakın mıntıkada 
ve durgun maytap ırmağında
bilen gözün görün dünyanın görmediği 
en yaşlı ve genç oyun kağıtları 
göğe gidip gökten gelen 
ölümlü yağmur gibi 
vurgun oyuk benliklerin 
karşı bakışlarda delinmiş 
denenmiş bileklerinde
Bir şeklin karşılıklı oturma bölümündeyiz 
Hep böyle durur yaşlanıp ağlayışımızın 
Gözevlerine kurulan sırat eğrisi 
ve uzun çubuklarımızın 
ve önümüzde uyuyan çocukların 
hiç çıkmayan 
ve çıkıp solumak için  yeryüzeyine 
karanlık eve giremeyen 
yarısı bizde duran çocukların 
içimizdeki şehvet düzeyinde 
'istisnai' bir kadın
tam sağlanmış olarak 
boğazkesen saatlerindeki çağrıları 
dolu duran iliklerinden derleyip 
kısrağı bütünler gibi 
önümüzde açışan 
sürtünüp tutuşan suları 
erkeğin gerektirdiği kadar 
kadın onu doğurmuş olarak 
uzaktan toplantılardan çağırınca 
uçuca yaşayan ayları 
duman alan bozguna katılan gözlerimizle 
göreceğimiz kadar 
aç dedirtti ağzımıza 
içimizdeki itimiz 
aç dedik bütün sancılarını 
önce dizlerine kadar fildişi 
ayakları
Anlayın bizim de güzelliğimizi 
bizim balık yiyip ölen 
kelimeyi çatlatan güzelliğimizi 
aklından açılıp kadının 
bizi kemiren yüzünün güzel terkisinde 
allahın ağır açılan 
geniş sofralı odalarında 
bir bir dünya namına 
seferber eder sevgilerini
neler yapıyor artık 
        sen birşey yapıyordun ya 
        uvuuğ 
        uvuuuğ 
        uvuuuuğ
        çıkar bir yöne insan sıkletini 
        diğer alanda filozof... 
        tek başına bir şeydir 
savunur çoktan ağryan ağzını
Yuvarlak ağır atılan imkansızlıkları 
cümleden cümleye şeklin ötesine 
trampet çalan alan göz hücrelerinde 
en genci öne atılan meydan çağıran 
havzasız sabah gibi 
ayıkları çıkarır sözlerini 
kızıl sarı yeşil mor renklerine 
batırır gittikçe taşolan kaynaklarını 
ağızdaki namluya sürülen kelime haçlarını
            sen saçaklanıyordun 
elinden çıktığın dehlizin küçüklük kadınına 
gümüş giysiler önünde 
bir de göğe dayanan yanan ay önünde 
doğu'yu yaya gerince 
inanç terazili hazret gözleriyle 
şerbet veriyordu okunan şekerden veriyordu 
el veriyordu
şimdi ağırlaşan sağılan hak dolu çehrende 
buhran bıçak yarası 
marşlara çabuk şarkılara 
eşitlenen geçmişinin 
kalifiye insanı kök sürüyor 
zorlayıp değiyor uzay hayvanına 
ben kanlı insan gibi 
arta kalan çiçeklerden 
kaçırıyorum camlara yayılan can sıcağını 
aramızda 
kumaşlarımızın yaşayan koyunlar
kaçırılan kurtlar yüksekliğinde 
sürdüğü bedenlerdenn 
ölümün arkasını bize 
önünü duvara dönüp 
küskün 
mümkün bir deniz gibi 
aramızdaki arkadaşımız alıngan ölümün 
sırtı duvarları kaplayan 
yüzü aynaları 
masaları gerekli kapıları 
yirmilik insan kalıplarını 
doğum gecesi haklıyan 
bakışı 
karşı bakışları hesaplayan çocuğuna 
ince tezgahlı günahları 
az az içiriyor 
bir garson - çıldır çıldır -emekle 
içinde kaşık duran 
içinde çay duran 
yanında şeker duran 
içinde baradak duran 
elinde tabak duran eliyle 
garson ölümden gelen haberle
- ağrıyan ağrıdıkça sahnesi - 
            orada bir adam 
garsona çay yalvarıyor 
anlatın benim de güzelliğimi 
negatif üzerine beyaz basın 
görün içimden ayrılan köleliğimi 
oraya 
balığın ağzındaki dünyalar şarhoşuna 
öne sürüp benim adımla 
insan üreten iklimleri
hamamda kadınların sancılanıp 
hamamları aydınlatan kadınların 
yalvardıkları tanrılar gibi 
bağışlayın benim de güzelliğimi
kutlayın alçak aynalar 
bazen duygulu duran 
beyaz şeker tanelerini 
kör de olsa gün doğarken 
akvaryum ağlarken 
yalnız o anlaşıldı bizlerden
geçerek ocağı taşıran 
su basan sabahı 
yanmaz ateşleriyle 
önemmli saattir geçilmez şarkılarında 
kumlarda yüzlerin eğrildiği 
sıkışıp iki etin 
kıskançlığa gelindiği evlerinde 
balıkların toplanıp yendiği 
kemiklerinin düz bir kasabada 
köylü ayaklarına değdiği 
şapkalarının hafifçe öne eğildiği 
büyük akvaryum sabahlamasında 
domuz tanelerini ineklerin beygir kırıntılarının 
bir süre okşanan ağrılarıyla 
sevince fırlayan kelime tüketen 
birbirine mıhlanan dişli ağızlarıyla 
- garson bir süt çayı daha
tavanda cenkeden tek seste 
tabakların nakışlarıyla 
hazreti isa toplantılarından ayrılan 
ilk muhammed lengerinin 
başında zenci evlatlarının 
çekilip gözlerine yerleşen 
dalgalanan etraflarında 
can çağıran evren kişilerinin 
başlarının bütün kaynamalarında 
selamını ezraile muhsus çakan 
allahı yalnız kuşanan 
ağır yere yerden ağır alınan bedenlerin 
görmediğimiz hafif canlarını 
derhal acele edenlerin ardından 
külahını ağzına sürmeleyip 
hassas o gök işçiliğinde 
denizin yan gelip 
bazen eteğini toplamadan atladığı 
kesilen yürek uzantılarının 
ötesinde çukur
kızgın kırmızı bacaklı kadın vardır 
rüzgarlı anların tranvay altında 
yerinden oynayan gözünü 
bütün sivri demirlere çarpa çarpa 
düşleyip el koyduğu 
bütün akvaryum duraklarındaki masalara 
saldıran dirseklerin 
sinir uçlarında başlayıp 
aka aka yorulan ırmakların dikine duran ırmakların 
etin ve her çeşit kemiğin 
en içlerine yorgun taakalarla 
inip yüreklendiği gıcırdadığı tarhlarda 
diz dize değen kahramanları 
cihan garsonları da 
hep yakınında dururlar 
kızgın 
kırmızı bacaklı kadının
uzun bacaklı leylek içimizde genç açar 
uzun uçuşlu kanatlarının altında 
hangar dolusu donmuş alçının 
içinde hışırdar başımız
salgın duvarlar 
iç içe geçen vücutlar 
büyülü bir gecenin 
karanlığa bitişik ışığında 
ışıklı varlık sıçramasında 
bellekten kendini kaçıran anlıklarını 
hatırlamaya koşarlar 
durgun benlikler kanaması duran suratlar 
susuşan etler tortu hücreler 
ağzın mağarasında 
tek başına kıpırdayan 
canlı dil hayvanında 
ismini bulup çıkarmaya 
adını koymaya saldıran 
zehir uçları sancılar



İşte 
Bu çok yakıştı 
Yanakları boyar elmalı şeker ve şoklarıyla 
Bu son acı 
Bülbülden kanaryadan geçtin 
Bile bile girdin - labirentin 
Bir sır yüklendin - dörtnal 
Ak çocukluğun 
Ak gençliğin toprakları 
Zorluklar 
Daha çocuktun 
Elini uzatsan 
Dokunsan bozulmazdı hayaller 
Büyüdün ki yalanlar gayyalar 
İnsan 
Kader 
Yayını kurmuş telaşsız şaşmaz avcın 
Seni aramadı 
Yerinden hiç kımıldamadı 
Sen koş orda burda 
Tasalı mutlu yalan 
İşte son dönemeç son anı 
İşte 
Bak bu çok yaklaştı sana 
Elin mallar kanburlar arasında 
Sırtında dünya günlük gaileler 
Derken irkildin dikeldin derken 
Avcın bıraktı oku 
Bir hayat daha 
Ezberler nasıl,kalbler aklandı mı altın tabakta 
Şimdiden bir bak 
Dilin takılmasın 
İki yol ağzında 
İşte bakın 
İçimizden biri daha 
Elinde dünyadan bir çıkın



Kalıcı keser hammaddesi insan sahrası 
Keser düzeltir ve yoluna verir 
Upuzun yakıcı dili eski enli kelimelerin 
İncelip ağırlaşarak çelik 
İnce uçlarına doğru 
Akıl almaz hızlanışlarla 
Arka arkaya varışlarla 
Yanağını yere koyup ağlıyan insanın kalbine yayılır 
Karşı koyanı batırır basar geçer 
Ne sağlam bırakır ne gelecek bırakır
Keser kılıç ağaç dalında asılıyken bile 
Kabzadan alır rüzgarını 
At biner gibi oturur  et kemik içine
Kalbimiz iki parmağın arasında olana
Yöneldik kapısına 
Safkan 
Mahcub ve müştak
Kan Ve Toprak İçinde Yatırma Bizi



Nerdeyse gece olacak hesap başlayacak 
Dertler sancak açacak uykuları basacak
Yine ağır kaldın ve dersen ki adelet olsun 
Çıplan bütün katiller boynuna kalsın
Kara kemerleri altında genç kızlar 
         alınmış neleri varsa ellerinde 
Ölüm bir kurtuluş çizgisi 
         bir sarınmak zihinlerinde
Gökkuşağı altında genç erkekler sanki geç 
                                    girmişler hedefe 
Akılları bıçak çekiyor 
Bir duruyor kanlanmış ağlamış gözü 
Diğerinin kalbi üzerinde
Savaşın filizlenen kamaları yavaş savaşça 
                                             ellerinde 
Savaşan diller kesik kesik konuşuyor ağızlarında
Varıp mola verdikleri bir gerçeklik 
Mangal gibi dolu ve ortada 
Ceviz ağacı gibi geniş yelpazeli 
Gövdesi oyum oyum
Dibinde hastalandıran ağır bir gölge 
Az ötede güneşin 
Gözalan ışığında 
Yılların saçlı zifiri kara 
Pırıl pırıl asırlık yılanı
Artık zamandır yanından geçip varacakları 
                                            menbaına 
O çoktan kabaran insan öfkesinin
Bu kadar yorgun olmamıştılar kapında Tanrım 
Lime lime ve üstüste cesetleri
                            +
Gündüz tanklar geliyor 
kızıl 
teleskoplarında kısık hayvan gözleri 
ellerinde mermiler 
hedef toprak dam basit evler
                            +
Bak şairin yarım kalmasın
isyan etmedi 
kabul etmedi 
biliyordu yürüyen tam kaldı ölürkün de diri
Eğil selvi boylu kulağına 
Bir akıl bir sır vereyim: 
Parmak masanın üstündeyken de kırılır 
Gafletle ölürsün yazık değil mi
Lütfen yarın sabah 
Parmaklar 
Tetiğe 
Avcılar olalım insanlık ağlamasın
Yer bizi dinlermiş 
Kıpır kıpır taze
Duydum ki denmiş ortaya çık 
Adını açık söyle
İşte adım 
Ünüm gizli kalsın 
İşte kılıcım 
Ünü siyahlarca beyazlarca ünlensin
Defterini dür meşreplerin 
Dursun söylevi kesilsin söylevi mumya ağızların 
Başlasın marşın 
Açılsın kapansın göyneklerin 
Döşün zarefet ini 
Geceleyin gündüzleyin
Artık yataklar rahat değil 
Yünler yongalı pamuklar katran 
Sarındıklarımız 
Biri toprak olsun diğeri de gök olsun



Yolcuya bekliyerek koşan kadın 
en uzakta kalan adaya 
kumsaldan başlayan  yorgun ağaca 
ve şehre alışan yola
otahının beklediği mantar 
sarı kırdan sonra 
parmaklarıyla sarı çimenden sonra
mor gök gelir güzeldir 
bir tek göğsünü 
göğsünün tekini ışıtır 
ve pembe dağlara 
aydınlık göğsü 
ve uzağa çağrlan bakışlarıyla
omuzumuzu önden aşar saçları 
ve kendine yeten telaşsız saçlarının 
dirsekleri yanında yere değen uçları
eli yuvarlak şakağında 
bileğinde yumuşak nabzı 
ayak altları 
doğuverdi  ve otahı olduğu evine 
tam bir geçmişe 
yaslandığı ağaçlara 
baka durduğu ağaçlara
dizi dirseği 
görülmeyen alnı 
ve toprağı dokuyan karnıyla 
ve karnıyla beklediği için toprağı 
otahı bir adanın ismiyle kadın
manş daha yakın değil 
mantar sarı kırdan sonra 
otağı martin de bilmiyor 
kemikli bir mum heykel gibi 
telaşa durmuş duygularıyla 
bir şeye bakarken 
ya da bakracını 
denizden doldururken 
kapılarına su döker toprağı yıkarken 
yaslanırken vakit geçsin diye bir ağaca 
unutur ekmek yaptığını hamurdan bir yolcu açar
otahının beklediği katar 
sarı  kırdan 
uzun sulardan sonra



Şu gördüğünüz masaya bir aşk şiiri yazmak için 
oturmuştum sevgili insanlar muhterem konuklarım 
Pazenle kaplama parmaklar 
Elele tutup denizlerin üstüne basarak 
Dalgaları mahçupluk duvarlarını aşarak 
Bir aşk şiiri biçimlemek için başlamıştım. 
Deyin ki resitalim 
Çekiştiriyor bıyıklarımı yakalarımı 
Konfenksiyoncu kızlar 
Nasıl bilebilirler kimim nasıl tanırlar içimi 
Kertenkele gibi duruyorum bir an altında tunç 
bir güneşin 
Papatyalar tenler 
Ve zülfe dair bir anı sunacaktım 
Ama urgan çıktı sevgili insanlar 
bir de kör testere
İşkenceden olacak 
Kaçamadığım içim 
İşkenceci
Van gölü bir bozkır gibi batıyor önümde 
Sor: Peki bu gemi 
      Ağır suları açarak 
Hayır ilkin bir aşk şiiri için yokladım bordalarını 
Titreşimleri sade ve körpe kımkırık uskurları
Şu var ki yine de bazen çarpık ağzı olacaktım 
Piyasaya anlaşılmaz bir kelime tutarak. 
Yine anlamadılar şaşkınım 
Perişan mı perişan 
Vuracaktım kanat 
O taş senin bu taş benim 
Mezarlık topraklarına yüz sürecek feryat 
                                               atacaktım
Aşkını işte böyle algılıyorum
O sabah bulutlar var yapma çiçekler gibi 
Görüş uzaklığı onbinlerce metre 
Elim dokunuyor her görüntünün tenine kalbine 
Bu bir köşk bu da eli çıralı adam 
Betonda bir gülümseme 
Şair bir kelime daha uzatıyor 
Saplanmıyor yine şaşkınım
Bunu duymayacaktım onu görmeyecektim 
Başım harran ovasına gömülü 
Bir rüyam vardı baktım ağlıyor orda 
Dizleri kırık medrese kalıntıları 
Sessiz ve baygın onbinlerce 
Ateş gibi çölde serçeler gibi kavrulmuş açık 
                                                 ağızları 
İşte ne kadar sen desem 
Bunları kavrıyorum aşkın diye



Korkup kaçarken çıktı benden 
Bir çeşit hayvan nereye dönsem o
Kış olmadı duymadım hiç bir kar 
Tendeki papatyaların tutunduğunu
Komşuda bir çocuk daha ağlıyor 
Gözyaşı akışı neden var bilseydim
Ve dost yok karşımda daha da çevrildin 
Küçülüp yürümek isterim karıncalarla
Bir çeşit sevdam var 
Bir çeşit yalnızım kapıda
Yaradana giden yoldadır her ruh 
Çocuklar gibi sevmese de kalpler
. şapka bisiklet beyaz sarı 
. kırbaçlanan gülüş zalim ağzı
Bir gıybete kapanıyor akıllar 
Bizde ruh gencini ihtiyar ederler
Aşabilsem boğulmalarını ömrümün 
Bir çocuk havliyle geçsem sevgisiz ıssızları
Yüzün çepesine koştur beni 
İsyan eşiğim toprak kayıyor içim



Aşk gelmiyordu 
ve kızgın kokuları çoşkunluk bağırması gençliğin 
Söyleyelim bir kere daha halk suçsuz 
Öfkenin sessizliğe yürümesi kendiliğinden 
Mansurun halkı öfkeye kendini çarka tutması 
eşyanın bebekler gibi avutulduğu da olmuştur 
Sütten kesildiği yürümeye alıştırıldığı 
(Ey veli dağları eğit yine 
Mağaralardan em yine)
Kedilerin cübbe eteklerinde 
İnsanlığın en berrak denizine uzanıp 
İstirahat buyurduğu 
Söyliyelim bir kez daha 
Olmuştur 
Aşk olmuştur
Çıkıp gelmesini beklediğim 
Geniş çığlıklar atarak 
Çıkıp gelirse 
Morarmış yanağında zehir tutarak 
Yıkarsa duvarlarımı 
Etimi aralar aşkı kurcalarsa 
Önümüze açtığım sofralar adına 
beni tutun kaldırın ortadan 
Çünkü hesap benden sorulacak 
Sorulacaksa
Saçlarımın dibinde kıpkırmızı bir leke 
Etine kan değdirilmiş kadın lekesi 
Alnımdan kollarını çıkarmış bir dişi örümcek 
Köpeğin ağzına düşen kelime ne kelimesi 
Et kelimesi
Yırtınır anlamını öksürerek 
Yer ayırtıp girince bilmecenin içine 
Kaburgam derin ip ince ipliklerim 
Elmacık kemiğimde güm güm vuran 
Var olma hevesimin 
Vahşet dolu sur kervan baloları 
Hesabı benden sorulacak
Şimdi uyan kurbanım kaldır başını 
Hizmetlim kendim ağlıyayım
Bir köpeğin ağzından 
Düştü kelime 
Başladı at yemeye 
Aylar yıllarla anlaştı tokluk kaşını çattı 
Bahar geldi ağaçlar açıklandı 
çiçekler açıklandı 
            İnsanlar dürüyen mermiler uzadılar 
            birden çatladı düğün 
            fakir kadın düğüne katlandı 
            bir köşede oturdu.Soktu ellerini karnına çocuk 
                                      kırdı çocuk ayıkladı 
            Birdenbire çatladı düğün 
            Tabanca çatladı 
Gelin savruldu harmana rüzgar girdi 
Kirli elleri yılan dokunmuuş gibi göbeği 
İnsanın öz be öz anasına kıyması ne demektir 
Karanlığı getiren bir insan temmuz sıcağı  gibi
Bir köpek yiyorsun halk birikiyor 
Fırlak kanlı gözlerin kırmızı ve şiş ellerin 
Bakıyorlar 
Sancıyı iletiyor belleri 
Sürtünüyorlar
Buğday havada durdurur kurşunu 
Onlar başkası değil bir çift cami güvercini 
Güvercin buğdayın ağzında sırayla 
Göğü soluyan bir ejdarha gelecek şehirlere 
Bir zaman bıldırcınlar ve kırlangıçlar 
Nasıl alınırsa ağıza ve ağırlanırsa
Çocuklar havadan anlar 
Sorulan suale çarparlar kadın geç kalınca dolabında 
Kadınlar dimdik dururlar dolaplarda 
Cam göz ağaçların arasında gece yırtılarak sokulur 
Oda soğuyunca erkekte bir yıldırım uykusu 
Önce bir han 
Odaları dolup boşalan ve alnının altı 
Tahta merdiven bir Han 
Yolcu soyununca camideki kubbe 
Döşeğinde rahatça uyumalı 
Minarenin biri çabucak alçalır diğerinin önünde
Sakallarından köşkler sarkan bir dede 
yukarıdan damlamış bir mezar taşının üstüne 
Mezarla ihtiyar ahpapça genç kız süzülür önlerinden 
Üç adım atar dizleri çözülür 
Erkek erkekçe dövünür genç kız kırgın 
Evet ve hayır kelimeleri 
Bir evet/açlık 
Eyup Sultan 
Sebil uyuşmazlıkları 
İki sebil biri daha sebil 
-İçilip içilip genç kız içilip 
 İçilip içilip genç kız içilip 
 Eyup genç içilip  içilip 
-Dur sen ey Sen içilip Ben içilip 
 Sebil olduk öldü sebil
Kemik alınlar gelir dayanır güneşin ateş seçdesine 
Işık en keskin yontulur bir kelam.Bir kelam 
Zaman ölenin alnından rüya mızrağını çıkarır 
Boşluğa sebil açılır 
Güneş kendi admını yollar 
Kaynayan kafayı ayıklar 
Sorular soran sorular soran 
Denizin kanında günleri çarka tutulan izleri 
Tesbih çeken bekçilere gece sualleri 
Su tutmuş testiler 
İçilip içilip 

-İçilip içilip genç içilip kız içilip 
 Genç kuş eyup genç içilip
-Dur Sen içilip Ben içilip
Aşkımla boyun boyuna bir ejdarhayım 
Şehirde sen benim en çok sakladığım 
İçine girip korktuğum 
Çamlarını yıkamadığım karanlığını bozamadığım 
Sen benim durup durup saplandığım 
Mutlu an biraz uzun olmasın 
Yoksulluk gibi gidecğim bir yer var 
Efkarın aşılmaz yalnızlığın kaçınılmaz olduğu
Baş üstüne sevgilim 
Dağlarım 
Toprak yayılınca bulun anasını yavru ceylan
Yalnızlık ateşle birleşiyor 
İki geyik dumanla çiziliyor şişiyor 
Delinmeler 
Uyku genişliyor 
İç organ genişliyor
Hazırlanması sinir uçlarının 
Ve kalburdan sırayla dişli makinadan 
Yivli burgudan et kıyımından 
Beş uykusuzluğun en çabuk ve çabuklukla 
Planlanması 
Aşk 
Orada uzakta anlaşılmadan.Nefes
Saçlarımı tut titreşiyorlar 
Bir şey olmuşmuş kovalamaya başlamış gibi 
Saklan evlere sarıl kanlı bağlarınla 
Avucunda kına yerine horoz devriyesi 
Dilimin tehlikelerini azarla 
Bu limeler oraya çıkmaz 
Ki taş olsun 
Açılmasın diye insan torbası 
Aşk ne korkunç ne kadar korkunç oluklar uzun
Dagunca çölleri dolanıyoruz 
Yuttuk kum yığınlarını 
Düşmediğimiz kum kalmadı 
Kötü özümüzün mevsimlik yıkımları 
yıkılsın 
etin serin yosunları 
Cezbe suyun akışına varmadan 
daha oturmadan kayalara ayrılan yerine 
ve başını dik tutup açıklamadan 
Kadını bir hançerle dolanmadan 
yolmadan karpuzun kabuklarını 
muzu çakalca aralamadan 
Çarpılsın
Ve biz uyandıracağız 
Suya çağrılan akışımızı



Çocuklarımızla 
Atlara biniyorduk
Dönüp bakarken geçmişe - kumandalı 
Atlara biniyorduk 
Benim çok çocuğum oldu 
Kadınım sen onların yüzlerini 
Çalılardan kolla
Bütün çıplaksın - omuzların 
Birbirine içiçe iki saat rakkası 
Gelecekte kumandalı - dönüyor 
Güneşi alıyor - alıyor gövden 
Karanlık eşyada bulup 
Ürkünce parlayıp koşan hayvanda bularak
Çocuklarımızlaysa - seçerek beni 
İçinin çağırması bir kır hayvanı düzlüğüyle 
Bedensel - seçerek ve buyruk üzerine 
İçine alışın doyuruşun 
O erkek giysilerine giydirişin
Doğanın çizdiğini 
    Çizip kanattığını hiç görmedim seni 
Çalı eğildi yumuşadı batan taş 
Kabuklar düz bir sıyrılma oldu 
İşte en başta ve değişen dünyada - durmadan "sen" 
                                                                   kalabilirlikle
Güzel kılınan sen 
Beni de kutsal sıvamaktasın
Güzelleşiyorum çocuklarımızla 
Hatırladıkça koşuyorum - biz geleceği 
Çoktan yaşadık öylemi kadınım 
Koşarak hatırlıyorum alnımın terini 
Avucumda tutup doyuran buğday ağırlığında 
Sunarak göğe 
Sınayarak elimin alnımla anlaşan hünerini 
Ve hatırlıyorum koşarak o gelecek zamanda 
İçimize söyleyen sese akıyorduk 
İlkin korkuyorduk 
Taşın kovuğunda oturuyorken 
Önümüzde ağaçsız düzlük - Çöl yada kumsal 
Gökte o acaip bakılamayan parıltı 
Buyruk alıyorduk
Açık 
Anlamlı 
Şu bildiğimiz gibi 
Ve dünyada 
Yere basarak 
Oku'maya başladık
Ben çocuklarım ve kadınım 
Bilerek erkekliği yeryüzünde 
Onun koşturmasıyla koşarak 
Bilerek kadınlığı yeryüzünde 
Onun koşturmasıyla kapanarak 
Erçocuklar sezinleyerek 
            giderek tanıyarak erkekliği 
Onun koşturmasıyla atılarak 
Kızlar kendilerinde doğrudan bularak kadınlığı 
Onun koşturmasıyla açılarak 
Hızla istekle alarak
Ben ve kadınım 
Açık anlamlı şu bildiğiniz gibi 
Ve dünyada 
Yere basarak 
Erkekliği ve kadınlığı hükümet ettik
Somuttur benim başım 
Rüzgar yüzümde engellenir 
Su akar saçımdan 
Öfkemde alnımda "v" damarı kabarır
Kadınımla hayvana benziyorduk 
Saçaklı üç kollu üç ayaklı 
Eti eti alıyordu
bir hayvanı (Boğuyorduk/Yoruyorduk/Ağırlıyorduk)  aramızda
Et eti alıyor - sert'e çarpıyor kanlı'dan geçiyor 
Değiştirmeden bırakıyordu
Çocuklarımızla 
Atlara biniyorduk 
Dönüp baktırarak başımızı 
Ardımızda kalan topraklara - Buyruk alarak 
Atları belirginliğe kamçılıyorduk 
Açık 
Anlamlı 
Şu bildiğiniz gibi 
Ve dünyada 
Yere basarak 
Haberi alıyor yayıyorduk işlenmiş ovalara 
Sesimiz olan atımızla - atlarımız olan sesimizle 
Kadında çocuklarımızı çoğaltarak - şiirimizle 
Kent kurulu yamaçlara - ıssız dağlara da
Tanıkol 
yer sahibi gök sahibi 
aktığımıza 
İçimize koyduğun sesle



Batıyla doğu arasında 
Bir ekmek hattında 
Elinde bir çift yün çorap 
Gördüm onu bir avrupalı gibi geçiyordum oralardan
Elinde bir çift yün çorap 
Anlatamadım galiba o çadırlar onundu 
Gördüm onu elinde bir çift  yün çorap 
Sanki tutuyordu obanın kaderini aklını 
Elinde bir çift yün çorap gördüm onu 
Binlerce yıllık dikkatlerin ördüğü 
Hürlüğün
Ve kadınları 
Uçlarını kaldırıp sokmuşlar kuşaklarına 
Kendi gölgelerinin
Ve çocukları 
İradelerini çözsün diye 
Dolayıp bırakmışlar babalarının ayakları altına
O 
Elinde bir çift yün çorapla 
Binlerce yıllık bir örgünün sabahı 
Tam gün doğarken atların alınlarına
Oba baş çadırının  varlığını duyarak arkasında 
Bakıyor diğer çadırlara 
Bir kuzuya bir karıncaya 
Herkes biliyor ki orda
Her an başlayabilir yaşamaya 
Hayat..
Rüzgarda 
Kat kat etekleri savrularak 
Kadınlar 
Karşı yamaç 
Oflaz otlar
Böyle bir fotoğraf 
Görünüşte 
Bir ruhunun dosyası kayıtlı değil 
Elinde kırbaç ve sopa 
Onu uzaktan geçer sanırsın
Yıllar ve çocuklar 
Canlarını vererek 
Koyunlar ve sığırlar 
Sütlerin ve yapağlarını 
Koyarak ortaya 
Gelişen düşünce:
Elinde bir çift yün çorap 
Daha o sabah bitti. "Al Buyur" dendi 
Elini uzatırken 
Dedeleri gibi baktı ona
Çiçek ve binbir çeşit ot kokuyor 
Dağ kokuyor sabah 
Bu oba 
Sanki doğu-batı ekmek hattına kayıtlı değill 
Bilmezliğin güvenli çobanı güdüyor becerileri 
Kadın kokuyor oba çadırlarının içi 
Saf bal kokuyor
Nurdüz yaylabaşındayız 
Kahramanlık buraya kadar 
Alabilicek hiç bir şey yok burda 
Para sayarak 
Şimdi bir kaş kalınlığı in 
İşte aydın'ın köşk'ünün başçayır köyü 
Say bakalım videolu kahvahaneleri 
Sofular mollalar yatsıya gitsin hele 
Tezgahın altından porno meyd in'Amerika 
Meyd'in fransa almanya

Çiğ kabarığı dudak 
Aşkından kendini alevlere bıraktığı gibi 
Serin bir metal parçası arıyor 
Bir humma bakınıyor 
Nurdüzde 
Elinde bir çift yün çorapla duruyor 
Bir kaç saniye-başlarken güne
Hiç bir şey bozulmamış sağlıklı bir insan saflığıyla
Elinde kalabilir 
Sanki doğu-batı oraya atlayabilir



İlk teksif harbin kazdığı çukurlara 
Adım başında ğöğsü parçalanmış gözleri hâlâ canlı bir ceset
Enerji geliyor elektrik kaynıyor sulardan 
Toprak insan 
Karmaşık soru bir çabuk cevap
Kimbilir nasıl çikilotalarını yarıda bırakacaklar 
İki ucundan da elleri ısırmış 
Bütün kan rezervleri boşalmış damarlar 
Yalnız kalmış
Şimdi koşacak meydanları kim 
Asırlardır söylenen bir isyan susacak nasıl 
Kendini ara bul getir şiddetle kucaklaşalım 
Dudağımın altına koy adını 
Uluslararası çınlayalım çölden ormandan 
Uçurum başlarından kumsallardan 
Adımıza hazırlanmış bir mesaj olmalı 
Ağzını aç ağzını kapa 
Gözünü aç 
Toprağa bak 
Bir de insana
Hayat enerjilerinin sokağımızda koştuğu bir mahalledeyiz
Evimizden el etek çekilmiş 
Durmuş insan çok akıllanmışsa eşya 
Deniz bu sancıyla kabuk bağlayacak çalkalanaraktan
Halkın yaşamak marşını dinle 
Kafiyeleri dünyanın o son ilerleme kitabı 
Alınlarında ise saçlarına yakın bir iz 
Cemaatın ayakları biçiminde 
Ondört asır önce gergeflenmiş 
Halılar kilimler renginde hasır mühürler
Nasıl kullanırlar yüzlerinin ince liflerini böcekler 
Sanki bunlar 
Toprağın başında duran insanlar 
Binlerce ayıyı birarada görmüşler
Dehşet an meselesi 
Tuzağa ramak kalmış 
Ahret kıl payı
Şimdi yüzlerin ince lifleri kımıldıyor 
İşte bir memnunluk tümseği 
Sonra bunun süreği ve zaman geldi 
Korkulu bir mutluluk tırmanıyor 
İklimleri



İlim diye bağlansa boynun 
Secdeye gecikir alnın
Konuşsan dilin uzar 
Yalan olur gıybet yürür
Elde asa giydi çarık 
De hangi günah beldesinde
Alnını yere koydunsa bile 
Acep yakın mısın gaflet misin
Say boynunu vuruyorlar 
Zebaniler bir takım
Bir zaman böyle geçti 
Geldin sona, tıkandı nefes borun
Bu son güneş bu ilk adım 
İkisi de malın hangisi kararın
Bil tefekkür koruna düşsen 
Ödün kopmaz zalimden,dersin Allah daim
Elin şakaklarında yangın 
öyle fikret çatlasın başın
Doğrul! belin iki kat yüzün solgun 
Sarılık değilsin mağlup mu oldun
Toprak yer seni,etini kemiğini 
İman ancak, sığmaz ağzına çevirmez dili
Sözde şehvet dilde şehvet 
Hani sükut tevazu uzlet
Sen konuş şeytan mütebessim 
Nerde korku karar basiret
Her sözün zarara 
Emri maruf nehyi münker bir de Allahı anmak müstesna
Her haykıranın takıldın ardına 
Eğildin her rüzgarda
İster misin makakam rütbe ölümden sonra 
Allahı hakim bil diğerlerin mahkumun-aleyh
Gitti haznedar 
Hazine kaldı (biz gibin)  sarhoşlara



Bir sesti öyle 
Kıskıvrak bir zaman urgan gibi boynuna dolalı
Belleten 
Heheyleyen 
Höreleyen
Üstadım kırk ağzınız 
Fil yüreği gibi bir yüreğiniz olmalı
Belleten 
Eşeleyen külleri 
İşte bir küçükköz 
İste bir nine parmağı
Bir sesti öyle 
Bir çırpıda hem kiriş ve ok 
Gögsünü yaymadınsa yay önüne
Üstadım birelif kılıcınız olmalı 
İnce uzun bir merhametle 
Bir gürzünüz olmalı dolgun bir kaf 
Yedi devi arka arkaya yollamalı
Zırhsız ve kalkansız 
Bir kılıç ve gürz 
Kıraç toprak 
Obasız bir çöl 
O ses ıssız dolaşan bir sesti öyle
Bir sesti öyle 
Bastı apansız kalabalık evler dolusu uykuları 
Taki vakit saat 
Saanki güz 
İklim sapsarı
Anılar 
Ne çok dostun var 
Hatırladık Kaldırımlar'ı 
Tek dostumuzdu 
Hani çocuktuk ve sevdalı
Bir gün baktık bir sesti öyle 
Hapishanede 
Zırhsız ve kalkansız 
Kılıç dizlerinin üzerinde 
Gürz yerde
Baktık 
Bir nazar 
Besinliyor üçünü de
Bir damar denize açılan 
Salan küçük çaylara derelere 
Büyük ırmaklara da suları



Ağlıyorsun ha insan oğlu 
Daha ısınmadı silah
Namluları sabahlıyor bir gece istekden bir şey 
                                                       avlıyorsun
Gözün yorumu çabuk alımı hızlı 
Kulak tadlarla dinliyor gaflet ağızları
Namluları aralanıyor bir sabah rüyandan bir şey 
                                                         salıyorsun
Yitti yolun hakkı 
Her kadın çıplak kürkler cam her biri beylik 
                                                   istasyonu
Namluları isyan bir ecel ateşe kayıyorsun
Gıybetleniyor düşünmek dostluk 
Soru var içi çelişkisiz ucu dosdoğru adaletli
Namluları kırabilirsen bir ezan arın
Gülüyorsun 
Gününü tamam 
Namluları kırabililirsen bir ezan arın
Vaktaki bir dem gönlüm 
O'nun için mahzun:
Namlular çöker bir takvim. İstek izinli mübarek
Göz yerde sanki kent ıssız 
Kulak uzlet
Namlu düşer ol vakit rüyalar gelir kalbe
Kazandın 
Her kadın yok. Hepsi komşu sırdaş bazıları 
Namlu sarsak. Elin şerbet kasesi
Yeryüzü yıldızlarıyla sema bakış dolu derin 
Hikmet buluş her dem yeni
Namlu haslar beyninde sevgi ağzı



Bir şair olmak istedim 
İslam hartasında 
Baltalarını 
Ortak çarşılara götürüp pazarlayan 
Şu gonca 
Daha dün yepyeni değil miydi 
Nasıl eskimiş ağzı 
Ya şu köpüklü dualar 
Eyvahımı nasıl unuttum 
Bunca imdat) (bir tek sonbahar
Bir oyun bulmalı 
Yepyeni kelimeler
Haydi mesafeleri topla 
Yak ateşi orta yere 
Ve gece boyu bir tek uzun şiirli cümle
Derken telefonun 
Gözyaşların
Yoldan gelip geçenler 
Çocuk sesli kaldırım 
Seselenip ağlaman 
Bir salkım üzüm dudakların
Bir seninle 
Bir kaç basit anı 
Kalabalıkta küçük adımların içinde 
Söylentiler içimizle dolu
Şöyle olmuş: 
Ben sen demişim 
Sense sen



İnsanın delikanlılığı üzerine konuşalım 
Parmağıyla bir zincir sallayarak geçiyor önümüzden
Bu bir müzik 
De ki balyozlanan kaburgalar 
İşkence odaları hayır diyorum ki 
Kulağımızı dayadık mı kumluklarına 
Kadırga kırıkları deniz dibi fısıltıları
Elbette bu suçları 
Bu suçları 
Bakın nasıl utanıyorlar 
İnsanlık bizde kalsın fakat Allah 
Onları sorguya çekecek
Bir zebani düşünemeyiz daha 
Dünyaya ait beş duyumuzla
Ateşi bilemeyiz daha 
Dünyaya ait beş duyumuzla
Bir adımını bir iskele gibi şöyle uzat 
Bir hesap yapıp durduğun belli
Ara bakalım çölleri 
Boynunu kütürdetip gezinen bir kutup ayısı ol 
Eşle bakalım geleceklerin çulunu patırtısını
Şöyle bağıracaksın 
Kala ölüm meleğinin vurmasına bir vakit 
- Bana bir kaldıraç bulun 
Gücüm orta yerde görmenin tam sırası
Derken 
Oğlunu görmen bir baba gördüm 
Açılıp duruyor gibi kafatası 
Elleri gidip kapanıyordu başına
Saçları incelip savruluyor tel tel 
Rüzgar mı var mezar mı uğulduyor 
Pek sesli bangır bangır selviler 
Güneş öğle vakti  sarı tunç kara demir
İşte geçti gitti bitti 
Göçmen kuşlar gibi zaferler naralar 
Gök bir zaman oldu boşaldı 
Sırtın eğik başın kambur 
Birbirine birşey soran bakışların 
Parkta ateş parkında 
Arasında apaçık açılan defkerlerin
Hayat bunu ilaveten yanımıza  koydu 
Bu bilgi sağlam 
Ne vakit bilmem 
Çıkar kurt başı korkunun 
Çıkar havlı başı recanın 
Üstümüze diker bakışını



Ayak bileklerimden bir de tutup sözüm ona 
Ellerimle de duyarak basıyorum toprağa 
Deli deprenişlerin köpüğüyüm yoksa 
Ne hah yerleşip oturdum 
Ne bir ayak yeri eşeledim 
Ne bir dam aradım başımda 
Perişan toztoprak içinde eşyam 
Yanlardan 
Arkadan otların arasından 
Vahşi bir hayvan fırlıyor hatıramın sırtına 
Yerim ve yurdum belli değil 
Yeni atamdım aşkın tıpanlarına 
Neyin memuruyum ben nerdeyim 
Artıyor çizgi çizgi 
Fahrenayt ellidokuz atmışbir 
Eyvah hüzün bu 
Eyvah hüzün yine 
Çatıda alnımın 
Hüznüm ağam oldu eyvah 
Bir şey yap silkip at 
Çare ne - herneyse 
Titrek elime zor 
Çalkalanıyorsa bir yerde 
Ölüyorsa bir yerde 
Bağlantılarım tam otomatik 
Arzı mıyım ben 
Tırnak arlarına kıymık giren ellerin 
Hadi düşün beni 
İçim otursun aklım 
Durulsun diye 
Ankara gölü gören bir dağ 
Sisler ve katran 
Ruhum 
Bir iki yaşımda 
Aynı boyda çam ağaçları 
İki titrek ışık'ız 
Güneş altında iki insan gövdesi 
Bir gün yağmurlar 
Açlıklar perişan saçlar dudaklar 
Daima biraz fazlasıyla önünde 
Dalgakıranların 
Şunu da yaz bedeli olsun 
Sabırla titreyerek öyle yalın 
Ve kimsesiz olmadan oturacağız 
Kıyısında ayrılığın



Başımın hemen üstü tufan 
Maddede bir başka madde
Kara haberler var size 
Nehirler lanet akıtıyor denizlere
Şeytan 
Şişen ve fısıldayan dudaklar
Katl 
Burulan kol oyulan göz ve çene
Şeytan 
Şişen ve fısıldayan dudaklar
Masum gözler 
Sonuna kadar açık tarifsiz bir dikkatle
Şeytan 
Şişen ve fısıldayan dudaklar
Baş bir lezzet açtı 
Direnirken kalp eller içinde
Şeytan 
Şişen ve fısıldayan dudaklar
Ne görür ne düşünür zaman 
Kımıldayamadan 
Akan sulardır kaskatı bir kaya üstünde
Şeytan 
Şişen ve fısıldayan dudaklar
Atıldı hançer havaya 
Tutuldu gergin zar ovaya
Şeytan 
Şişen ve fısıldayan dudaklar
Hışmın hep uzakta kaydı 
Şarap ve kadın inkar üstüne
Şeytan 
Şişen ve fısıldayan dudaklar
Hayvan günahsız bir iz yürüdü ama insan 
Ya yitti derya içinde ya gitti cife içine
Şeytan 
Şişen ve fısıldayan dudaklar
Ya fakirlik zenginlik tuzak 
Ya yokluk varlık evlat bile
Şeytan 
Şişen ve fısıldayan dudaklar
Ne hayırlı? Bu! Hayır değil- 
Ne güzel? O! Yoo değilŞeytan 
Şişen ve fısıldayan dudaklar
sonunda 
rusvalıkla gelmişik kapına



Bir kaç beyit şiir..dedem bırakmış 
Bir derviş nacarmış 
Çelik bileli uçlar yontu kalemleri 
Gibi dizlerinin üstünde elleri 
Edebli 
Hudutsuz bir noktanını içinde kalp sesleri
Dedem nacardı evet nacardı 
Rahleler genç damlar açardı 
Kapılarına buğday başakları 
İnce ince nefesle zikir demetleriyle dam 
                                        direklerine
İşlerdi ebe sağdıç kirve ahiretlik adları 
Sarıklar dizili rüyalar memleket işi 
Kendi içlerine bakar mahalleli 
Koşarken anne eteklerinde gülerken 
Bolluk ve genişlik derinlik denizine kapılanır 
                                                    çocuk 
Saklanmazız zulümlere 
Erkekçe 
Tayfası biziz tarlamızın. 
At ettik emeklerimizi komşu köyün derdine 
Vurgun dursun sehpalar 
İdamlar kalsın
Rahmetinden baygınım hastayım bakışlarına 
Et tırpanları başlamış bir uzun ara 
Genç kalplerde hasret çırası 
Ağıt ağıta kervansaray harabeleri 
Eski su yolları 
Kışlalar 
İçleri buz sarkar eski kitapsaraylar 
Sandıklarda  toz toprağa belenmiş dedemin 
Soluk soluga rutubet içer kitapları
Bulutlardan geçerek dağ uçlarından sevgilerden 
Yükselir cesetler 
Şişi ve morluklar içinde kocaman ölüm delikleriyle 
Bulutlardan 
Geçerek dağ uçlarından 
Sevgilerden
Deprem dalga kabartıyor 
Dalga 
Katleden elimi elimle dinlendiriyor
Bir taş yağmuru gibi geliyor 
İşte şimdi geliyor
Abdulhamitten başlalayalım: çok ince derin bir 
                                                        devdi 
Saklanmaya ey çocuk o duvarlar dokunduğun 
                                                    duvarlar 
Nice bezirgan saldı saadet yolları 
Benimle 
Şu suyun yaylasına yüksel 
İşte içindeyiz devin 
Elimizde ölçüler
Şimdi darda sıkıntılı uzaklıklarda 
Başlar sorular dikkatle üzerimize eğilmiş çiçekli 
                                                         dallar 
Ey evin neş'esi ey vin soylu gelini sor haydi
Başka bir kalbe başlıyor denizin çocukları 
Kumsalda yemiş kabukları 
Açıkca belli ayak izleri empozeler 
Tesbih gibi gidip dönsün de deniz 
Canlı sırtında olalım okyanusun
Şimdi varıyoruz 
Bizim eller aydınlığı peydahlıyor oraya 
Bataklık tabımız alev alıyor yüzyıların birikintisinden 
O'raya 
Anamız babamız 
Döşenmişiz yollarına



Sis çöküyor 
        ırmak kör bir akış mı şimdi vadide 
Ya silahım 
Kanlı bir kurt başı koynumda 
         yonga dolu yatağım 
Silahım 
Kimbilir sen soyunurken sıcak fısıltılar geceye
Sisler çöküyor 
        mescid ve minare say fabrika bacaları 
Ya gömleğim 
Üç zaman hızımın rüzgarıya dolu 
Gömleğim 
Kimbilir sen delinip al kanımı emersin tenine
Gökten bir taş düşüyor 
       hallacı gibi yüreğimin 
Ya bileğim 
Sızım sızım sızılarla arar serin çelikler 
Bileğim 
Kimbilir sen 
         bir ceset gibi iradesizdin dostun elinde
Gökten bir ah geçiyor 
       mescid ve minare
Yar erliğim 
Bir zaman 
        umut ve korkuyla genç yıllarımın çenelerinde 
Erliğim 
Kimbilir sen 
         nasıl keşfettin buğularla neyi 
         kadın diye
Sabır sabır içinde sürtünen ateş çıkaran bulut 
        kar rüzgarı tipi 
        heva heves yağmuru gibi 
        hani uysal hani durgun 
        sazlıklar 
        yüzümün yastığı alınır her gece 
Ya elmasım 
        yoruldun evde bunaldın yıkandın 
        süslendin oturdun kıpırdadın 
Elmasım 
Kimbilir sen 
         camlarda başın belki geçerim yolum düşer 
                                                           yeryüzüne



Berat’e
Bana soruyorsun şu resimdekiler kim, diye.
Emin ol kim olduklarını çıkaramadım. Görünüşe bakılırsa mutlular. Fakat insanlara tavsiyem şudur ki, nasıl “zenginin parası, parasızın çenesini yorarsa”, başkalarının mutlu görünümü, insanı kendi mutlu olma imkanını, kabiliyetini görmekten alıkoymamalı. Filmler, resimler birer hayaldir. Başka insanların dış görünümleri de bizi aldatmasın. İnsan kendi mutlu olma imkanını görebilmeli. Mutluluksa filmlerin, romanların içinde değil, kendi yaşadığımız basit hayatın içindedir.Ve önemli olan yaşanılan “an”dır. Onu ibadet, sabır, anlayış, tevazu ve merhamet ile anlamlı hale getirmek mutluluğun ta kendisidir. Yoksa deniz kenarında fotoğrafçılar tarafından düzenlenmiş bir mutluluk tablosu sahtedir ve bazı saf kimselerin duygularını istismar etmekten başka bir şey ifade etmez.
Acaba anlatabiliyor muyum?



Dinç bakan bir çocuk 
Ana baba acınma yatak yorgan toprak 
Ve ezgilerden elini çekmiş 
Şimdi gördüğün resim net 
İşte siyah karanlık cife 
Ve işte ciğerlerinin üstünden kalksın diye 
Parmaklarını kaburgalarına takmış 
Bir savaşçı nefes
Dağ ona söyledi arzum şudur 
- Gömleğimde uyu 
Yanağını tenime koy
Bir savaşçı uyuyor 
Biri baskın 
Biri şehitlik işinde
Toprak söyledi: Doldum 
Tenimde dur! FAKAT 
                   + 
Ana bir yangın yeri 
Dehşet içinde saçı dağınık 
Oysa sevin 
Acın kutlu 
Kocan oğulların şehit 
İşte getiriyorlar onu da
anladın 
yaşamakta olan son oğlun
İsli dağların yamacında 
Beşon evlik bir köyün kıraç tarlasında 
Toprağı bellerken durup 
Ağırlaşmış yüzünü 
Bakışını 
Çok uzaklardaki  atlılara çevirdi ana
Geceleriyse 
Toprak damın çölünde 
Bir aşağı bir yukarı 
Dolanırken 
Başını değer gibi alçalıp 
Teselli gibi geçer bulutlar
Der ayrılığın adı yaman 
Oldu kapı komşu malım 
Dost bağım
Dizimdeki dermansızlık 
Bu yaşın alameti değil
Baka baka kardeşim oldu yıldızlar 
Ellerim ışıklı saçlarına değdi yıldızlar



Hiçbir karası kalmadan aydınlanan kanla 
Akar dağları çoşturur suları bir kanla 
Çarpa çarpa yüreği ismini Allahın 
Hızla bir dua kapısı araladı kılıçlar 
Efendilerimizdeki kılıçlar 
Ki herbiri 
Akışında zikrin bir küçük tesbih tanesi olan 
                                                        sıradağlara 
Ordu götüren - 
Hülyalara
Dua vuruyordu 
Cenkci dua vuruyordu 
Yanamaz oluyordu düşman ateşi
. ağlamasın için önünü kestim 
yıkılmasın diye işimi bıraktım beline sarıldım 
sağ göğsünden vurulmuş gibiydi.
. acılar ey acılar 
zırhımız kırdın etimiz lezzetine bulandı 
fikirler bağlandığım.
Hayır sevgilim vermedin daha 
Aç biilaç üstündeyim etinin
Bahar geçti de açmadı çiçek badem dalları 
Bu kara toprak lafzı 
Şek mi var sende ey mahcub kalbim 
Ki kollanamazsın bir türlü korkularından ölümün
Bir ay tutulmasına bakakalırlığı yüreğe indirerek 
Geceleri insan karanlığında uyandıran 
Nabız hallaçlıyan çarpışlarından yoruldum
Kıvrımlarını toprağa yaymış 
Bir beyne vardım 
Gözüm yere dikilir
   akraba açken uzanamasın elimiz ekmeğe 
komşu tasalıysa tasalansız evimiz 
iştahayla gülünmez bizde 
azbiraz tebessüm edilir 
dünya için sevinilse



dağ köyünde körbağırsak sancısa
konur karnın ağrıyan yanına
alev gibi tuğlalar
/ Bir kalbiniz vardır onu tanıyınız.
Bir şehir kadar kalabalıktır bazıları
Bir dehliz kadar karanlıktır bazıları
Konuşurlar
İsterler
Susarlar
Dinlememişseniz nice yıl kalbinizi
Ev meslek iş para geçim diyerek
Düşünün şimdi bir de
Şehirlerde kasaba ve köylerde
Başını eğmiş kalbiyle söyleşen bir kişi olduğunuzu



Kavuşmalarımız ağır aksak, ayrılıklarımız koşar adım.



Bir sabah
Uyandık ki
Her taraf kar kar
Uyuyorduk hepimiz
Ah
Nasıl yağar
Hiçbirimiz olmadan



nefesini yüzümde tutuyorum
gülüşünü aklımda
             morarmış yüzlerini
ısıttım kaç gece_ ısıtıyorum
             içimdesin-büyütüyorum seni
Seni yepyeni bir dünya yapıyorum kendime
Tam kralca yaşanacak
Şimdi yoksun üstelik uzaktasın
            ellerin yapayalnız biliyorum
gözlerin dalıyor yine
            hep benim için olmalı



İlle gerek mi özlediğimi söylemek
ya da sevdiğimi seni 
Hem gelecek günlere bıraktım seninle olmayı 
seninle ölmeyi bir güzel 
                        seninle



Niye yazıyorum ki bunları.
İçimiz bir dolap değil ki açıp bakalım. Açıp gösterelim. Yine de anlatıyoruz ama. Bizi farkedince eşyaların arasına gizlenmeye çalışan bir böceğe benziyor anlattıklarım.
Gelecektim. Ama daha bir kötü hatıram olsun istemedim. Ona böyle yazdım. Merhametle bakarak gülümsedim. Görünüşü acımayı da zorlaştırıyor insana...



1.
Rahmete açılan bir gökyüzüydü
Üstümüze yıldızlar serpen
Şefkatli bir anne gibiydi
Seni bağrına basan toprak
Mümin mütevekkil bir güzel adam için
Ölümün müthiş ve gizemli sorularına
Ağrılarımı iyileştiren
Sakin cevaplar bulabilirdim
Cesur olmayı dener
"Yaşamak" bu diyebilirdim
İçimde bulutlar hep böyle kabarmaz
Uysal gözlerle bakardım sana
Hafta sonlan parkları sevebilir
Anılarımı bir tablo gibi asardım duvara
Söylenecek sözlerim olmasaydı hayata
2.
Oysa yine çocuklar var hayatımızın ortasında
Güzel yüzleri ve namlı isyanlarıyla
Sayfalarından hayata çıkıp
Bizi insanlığımızdan utandıran
Müthiş nağralarıyla haberler salan ortalığa
Sonra biraz filistin bir parça afgan
Ve napalm eksersizleri
Karanlık mağralarından çıkan devlerin
Sonra acıları ve sevinçleri
Birlikte paylaşan bir yürek
'Beyaz haberler' ustası bir nevcihan
Alımlı vitrinlerini onurla geçerek hayatın
'Yürekdede' sofrasından 'Serçekuş' kanatlarıyla
Güzellikler sunan mümin yüreklere
Er meydanına
Kurşundan ağır kelimelerle çıkan
Sonrası bir şehir ve yine sen şehriyâr
Zulüm kaldığı yerden 
Vurmaya başlarken yumruğunu toprağa 
İçinde asyalı karanfiller ağlar 
Toprağın yağmuru arar ve uykusuzluğun 
İz bırakır ceylan gözlerde şehriyâr 
Bir şehrin kederi senden sorulur
Sonra yine açarsın sofranı coğrafyan geniş 
'Zal tepesine doğru' sonsuz bir koşu 
Adımlarımız kararlı 'Adamlarımız yiğit' 
Döverler bilinç harmanını 
Sonra şu bizim yeryüzünde 
topraktan gel gel nöbetleri'
3.
Uzak mevsimler midir şehriyâr 
yaşayamadıklarımız
Tutuklu günlerimiz mi 
Halkımızın yüzyıllık öfkesini 
boşaltan sokaklar
Artık ne insan yüzleri taşır omzunda 
Ne sıcak bir gülümseme 
Beni bulmaz artık postacı 
Ne de dost dudağından bir selam 
İçimde mısralarının çağıltısı
-Bismillah, elif lâm-
Aşkım bir hüzün bulutuna dönüşüp 
Çöker dağının üstüne 
Havf ve reca makamında 
Dilimde
dua metinleri aşk ayetleri
-İnna lillalıi ve inna ileyhi raciun-
Güzel hayatlar ve ölümler için.
Mesafeleri toplayıp uzun bir gecede
Ateşini yüreğimde yakıyorum
Sıcak bir haziran öğlesi
Bir telefon dua ve gözyaşı
İns ve cin su hava ateş
Serin serviler altında mütebessim toprak
Mahzun gönüller
'Sevginin gücü, savaş ritimleri'
Fatiha yasin tebareke ve amin
"-Hakkınızı helal edin Hakkınızı helal edin..."
4.
Beni anla. Çılgınlık öğrendim ırmaklarından
Göğsümde bir cihan soluyor rüzgar
Rabbimize teslimiyet ve razı olmak için
Yumuşak bir kavisle geçerek ölüm sularını
Güzel şeyler de söylemeliyim
Maraş ankara istanbul ve boğaziçi
Ayaklarının ucunda deniz
Harlı alevler ve bahar için
Şiirlerin seni ele verir şehriyâr
Kaç martının ayakları suya değer balıklar sevinir
Seninle bütün bir şehir
Son rüyasına dalar
Gözlerini alıp sabaha başlangıç yapar
Toprak uyanır bereketi başlar günün
Sevginin en mahrem sınırından geçilir
Gölgen olur peşinden yürür
Yağmur olup düşerim toprağına
Havf ve reca havf ve reca 
Yasin tebareke fatiha ve dua
Son söz/
"Her şey karıştı çünkü öldün 
Artık kimse bulamaz kendini 
Eller birbirinin içinde 
Senin ölmüş elin yapışır 
Benim tetiğimin üstüne"
-Şimdi üzgünüz arkadaş-



Şimdi Çemberlitaş'ta bir ev 
Miniminnacik öyle durur 
Penceresinde küçük bir kiz 
Saadeti yüzünden okunur. 
Ötede kalabalik cadde 
Durmuş insanlar bakinir 
Ne derseniz deyin işte 
Herkesin bir derdi vardir. 
Insani sikar kalabalik 
Hele kizlarin bir tuhaf gülmesi! 
Içinizde bir şeyler uyanir 
Gariplik yahut sevgi. 
Veya Köprü üstünde bir gün 
Gider dururken yolunuza 
Hiç görmediginiz bir taze 
Girivermiş kolunuza. 
Diyecegim bir sicak kadin 
Deli divane etmişse yakişani 
Iyice anlarsiniz ondan sonra 
Istanbul'u, yaşamayi, aşki.



I
  Kuru dalı ağacın 
  Artık çok yaşlı, beli solgun 
  Ve yok tomurcuklanmak umudu
  Böyle bakıyor çocuksuz  geleceğine 
  Taş dolu ve güneşle kavrulu kuyuya 
  Dikmiş gözlerini yıllardır 
  Bakmakta gibi bir çöllü
  Oysa o seçilmişlerdendir 
  Bir peygamberdir o 
  Adı ibrahimdir 
  Gür bir ağızdır o 
  Bid şelale başıdır 
  O kupkuru ve iklimsiz görünen 
  Bir hayat çanağıdır
  İbrahim 
  Yıldızlara bakıyordu sayısız 
  Gece
  İbrahim aleyhisselam 
  Irmak ağzı olundu 
  Çoğalarak genişleyerek akmak 
  İstiyordu ve işitildi
  Günler geçiyor 
  İki hanımı iki ayrı hayat kaynağı 
  Birinden büyük akıyor 
  Ötekinden en büyük
  Derken 
  Doğuyor o mührü taşıyan 
  Çünkü istendi ve işitildi
  Büyüdün 
  Çocuk
  Hangi çöle ilk adım 
  Anne 
  Götür
  Hangi yöne çevrilecek yüzü 
  Anne bak
  Kenan ilinden bu kervan 
  Develer arşı inmeye başlar 
  Yol süresi 
  Kırk kum gecesi
  Tepeler 
  Tutmak ister gibi herbiri 
  Gelenleri
  İşte tepeler içindeki vadi 
  Üç çıkışlı 
  Biri denize kuzeye ve güneye 
  İşte çocuk işte anne 
  Uçsuz bacaksız çöl 
  Hiç kimse yok içinde 
  Senle varılıyor o yere 
  Senle bitiyor her yön her mekan 
  Ayrılıp kaldınız kervan ıpıssız yürüdü kayboldu 
  Baktınız 
  Ancak bir melek anlatmasıyla anlaşılabilir 
  O acele
  Yanıyor çölde çocuk, ah ecel 
  Koş anne 
  Yedi kez / Safadan Merveye 
  Ve bak çabuk çabuk ufuklara 
  Ne insan var ne cin ne de bir çizi 
  Korkma korkma korkma 
  Gel 
  Tamam sesi duyuldu 
  Çocuk suyu buldu 
  Akan rızık öyle bol 
  Kervanlar dönebilir 
  İnsanlar toplanabilir 
  Ağaç açabilir
  Baba gel zamanı 
  Boyutları ve yönleri 
  Ve yeri 
  Ezelden belli 
  Evi bil ve kur
  Baba gününde gelecektir 
  Duvar yükselecektir 
  Ak taş doğu kanatta 
  Bembeyaz parıldayacaktır
  Kavimler konuğun olsun 
  Taş taş üstüne konsun 
  Çadır yanına çadır konsun
  Büyü ey belde 
  Canlan
  Ve hüzırlan
  Bir gün 
  Olgun bir incir gibi 
  Patlayacak ve balını dökeceksin yeryüzüne 

  II
 Tepeler arasına 
 Demet demet iniyor çehreler 
 Ap ak yüzler kavisli kaşlar 
 Kalın dudakları beşerin 
 Öpülen bir rüya katıyor içine
 Adım adım doluyor vadi 
 Gözleri mercan develer 
 Yüzleri ipekliler 
 Atlas zenginlik genişlik 
 Biri diğerinden yumuşak 
 Biri ötekinde görevli
 Tepeler içinde vadi 
 Vadi içinde Kabe 
 Sana geliyorlar 
 Böyle istendin Ve işitildin 
 Her kime seslendinse 
 Geliyor 
 Ve yüzyıllar ne çabuk 
 Eteklerine kara otlar takılarak 
 Günah kapıları arlanarak
 Ak Taş benek benek kararıyor
 Vadi insan doldu 
 Kimi elini alnına atarak 
 Deprendiren bir rüya görüyor 
 Çadırını yıkıyor o sabah
 Kimi elinde Kabeden bir taş 
 Yaban illerde öpmek için 
 Kabeyi öpmek yerine
 Kimi gözyaşını yolluyor önden 
 Kuzey güney gurbetlerine
 Kâbe taşlarına şimdi 
 Doğuda batıda putlar 
 Değiyor 
 Hadi Hacca gidelim 
 İbrahimi hoş edelim dedikçe 
 İkisini birden tutan eller 
 Geldikçe Kabeye bunlarla geldiler
 Put araya girdi 
 Ezada 
 Gerek Sevinçte mutlulukta
 Vadi insanları artık 
 Öte dünya şüphesi 
 Yürekleri
 Vadi insan dolu 
 Hani o su 
 Unutuldu
 Kuyusuna taş üstüne taş atıldı 
 Beldeden kovulan eller 
 Cürhümiler 
 Kinlerini beleyip berkiterek
 Hani o su 
 İsmailin topuğuyla bulduğu
 Huzaa 
 Düş suyun ardına
 Hayır kader 
 Kitlendi üstlerine 
 Sıyırdı palasını şeytan 
 Biri 
 Puta tapar Moaiblerden 
 Hübel'i getirip dikiyor Kâbeye
  III
 İbrahim soyundan Kureyş 
 Diğer bir kol Huzaa 
 Çekilip bırakılınca titreyen 
 Çeliği 
 Arap kılıçlarının
 Kureyşten Kusayy 
 Huzaadan Huleylin kızı 
 Buluşuyor 
 Dağın ikiye  ayırdığı ırmak
 Kusayyın elinde Kâbe anahtarları 
 Vergileri o toplar 
 O bakar hacılara
 Kusayy şöyle dedi 
 Artık çadırlardan çıkalım 
 Evler kuralım
 Dar'un Nedve 
 En büyük evin 
 Kusayın
 Kusayy öldü oğluna bırakarak şu kelimeleri 
 Sen açmadıkça Kabeye kimse girmesin 
 Kureyşin bayrağı senin elinde 
 Hacılar 
 Doymasın içmesine yemesine 
 Sen vermedikçe
 Abdul Menaf oğulları Haşim ve dostları 
 Kadınları 
 Kâbe yanında 
 Bir tas güzel koku içinde parmakları 
 And içtiler birlik için 
 Sürerek ellerini kabe duvarlarına
 Böylece görev ikiye bölündü 
 Abdul Menafta vergi 
 Abdud Dar'da Kâbe anahtarları
 Haşim ne güzel 
 Nasıl titretici sesin 
. Siz Allahın evinin yakınlarısınız 
    İşte hacılar geliyor 
    Onlar Allahın misafirleridir 
    Hiçbir misafir, onunkiler kadar 
    Cömertlik beklenmez
 Haşim kurar yaz kervanını 
 Kışınki de onun
 Yol Mekkeden Şama 
 Yol üzerinden Yesrip / Medine 
 Burada yahudiler 
 Ve birbirleriyle kardeş iki oymak 
 Evs ve Hazreç
 Haşim ve Yesripten Selma 
 Evlendiler 
 Bir oğulları varken öldü Haşim 
 Kardeşi Muttalip Mekkeye götürürken oğlu 
 Görenler şöyle dediler 
 Bu Abdulmuttalip / Muttalibin kölesi 
 Hayır dedi Muttalip 
 Ama adı Abdulmuttalip kaldı.



I
  Bir ateşli hastalık 
  Orak ucu gibi geçmiş karnına
  Bilinmez rahmet saatı 
  Birden çıtçıt - çıtçıt - çıt 
  İsyan davulunu o 
  Asmış boynuna
  Baktı ki bu ölümün ayak sesleri 
  Darldı mekan 
  Can çekiliyor ayak uçlarından 
  Tırnaklar soğuyor hücreler sahipsiz kalıyor 
  Ve ömründe ilk kez 
  Başlıyor duaya
  Bilinmez ne zaman birden açılır kapı 
  Korku ve recade cennet yanıkları 
  Neredeyse ilk kez ömründe başlıyor duaya
 Ama aklı önden atıldı 
 Gönlü bir türlü titreşmedi:
 "Hiç yönelmedim Tanrıya" dedi"onca zaman" 
 "Şimdi ölüm geldi 
  Yalvarmak boşuna"
  Ama ölmedi orak uca çekildi 
  Ateş 
  Serin dağ başlarının 
  Ahu ceylanına benzedi 
  Dünya güzelleşti şarap lezzet kazandı 
  Rahmet saatı devrini tamamladı 
  İsyan davulu boyunda kaldı 
  Ölüm sanki hiç yokmuş 
  Olmayacakmışcasına uzağa durdu
  Bir vade verilmiştir. 
  Bu iki fırsat yaratılmıştır 
  Bir kement atılmıştır 
  Cehennem soylu 
  Başını çevirdi gitti öteye
  II
  Bir ateşli hastalık 
  Kan kırmızı yuvarlar 
  Görüyorlar bizi bocalarken karanlıkla 
  Görüyorlar dördüncü zaman 
  Ve alemi melekut boyutunda
  İzlenirken köşelerden 
  Hangi gizliden sözedebilirler
  Hangi ate kalmadı rezil olmadık 
  Yoo ben ondan öndeyim 
  Mahcubluğum
  Onun dehşetinden az değil
  Ateş 
  Bulamaçlı bir buğu gibi 
  Sarıyor tenimi 
  Bismillah 
  Bir tertip antibiyotik 
  Çay 
  Şu aziz aspirin 
  Hep çarelere tevessül olarak
  Yarab şifa sendendir 
  Etten ottan değil 
  Eğer kavi kulların olaydık 
  Yemeden doyar 
  Görmek için göz aramaz bakmazdık 
  Mikroplar 
  Hastalıklar şifalar 
  Emrimizde olurdu 
  Yine de taktirini gözlerdik 
  Onu yeğlerdik
  Bir ateşli hastalık 
  Eklem ağrıları ve baş 
  Sanki yerinde değil 
  Karyolanın yanında bir uçurum hissi 
  Bahçede 
  Sularla oynayan çocukların arasına karışmak



Doğa seyiriyor gördüm döşüm 
Okşanıyor gibi duyarak 
Bir yılan ve arkasında halkı 
Doğruldu kayadan gerilenerek 
Bir bütünlükle kayayı toprağı 
Kuşların çevirdiği havayı 
Kapsanarak bir bütünlükle 
Ve ışık boşluk bırakmadan akıyordu 
Yere yapışmış ve doğudan 
Ve batıya şeffaf hırçınlanmadan dehşetli 
Güneş bakıyordu kayalardan 
Kumları sıyırarak denize
Bir yılan doğruldu uzun 
Kayasını güneşi ve ovuğunu sevmekten bilge 
"Uzaklara bakışım unutulmaz ısınışım" 
    Ses ver komşu kızı 
    Çiçeklere su ver 
    Dudağında açan gülleri göster 
    Başörtülerin ne hoş ne güzel 
    Kınalı ellerinle 
    Şu akrebe bir yelken bir dümen ver
Hey komşu kadın 
Dost kadın 
Zeynep miydi senin adın 
Ormanda ağaçlara 
Tırmanırsa 
Binlerce çocuk 
Bahçede 
Bir tek erik ağacına 
Yoksa tırmanacak bir çocuk 
Doğa seyirmeye başlar ve aşksızlık 
Bir yılan doğrulmalığı giyer ve güneş 
Tende çalışır 
Teni burar burar ve güneş 
Dönüşür kayalardan denize dökülen şelalelere
Ana 
Ekmek tahtasında bir yufka ve bir düş 
Kurar gibi gidip gelen el 
Eğilen ekmeğe sıcaklığını veren beden 
Sacın alevini alan incelik 
İçinde tereyağı eriyen bazlamayı 
Ana 
Aç çocuğa bir atlı gibi yetiştirir 
Yoksa çocuk 
Elde kalmaz dağılır 
Yuvadan kopmak isteyecektir



Evlerle aramız açılıyor 
çünkü şavaşlardan biridir evlerimizden kaçanlar
1
Evler boyun boyuna gelmenin habercileri 
çocukları çok yaşatan serçe ağartan damlar 
göğün yanaklarından sarkan gündüzleri 
indirirler saçaklarından akıtarak bahçelere
Bahçeler ki evlerinde olanların 
topraktan gelen ağaçlara 
tutundukları ve gizli çekmeceler açtıkları 
ve içine geleceğinden emin anılar 
nur topu ceviz yaprakları 
İlk sevgili yaprakları 
ilk şiir sıcaklarını koydukları
Bir hacim altın şeklinde 
Her an açılan Kitabın üstünde 
Işık ve ışıklardan camını giyinmiş 
Balrengi bir lamba
Beni doğuran peygambere yaslanmış 
Geçmiş canları sergilemiş göğsüne 
Hepsine hatimden bir mucize ayırmış 
Armağan salmış iç süslerine
        babam canımı çökertiyor 
           hep aynı tarlanın önünde 
        aynı topraktan kalkıp 
        türbesini yontuyor  içime
2
Oysa sessizce girerdim çiçeklerin içine 
küçük kız gitti sancılandınız mı 
evler ve dereler daha derine
Güneşe kan durup dururken sıçradı 
korsan deri değiştirdi 
ben can değiştim toprağa basarken 
ellerim yırtık saçlarımda 
tatlı suları geçerken 
denizde sallanırdı başları 
korsan bir ev tutkununun içinde 
evi zorlanan midyenin içinde 
topraktan da ötede denizin kadersiz gecesinde 
keçelenen 
ve raslantı basan çatısız yüzleri
evlerde tartılmış ve ağır bulunmuş 
fırlatılmış ve geceyle karşılanmış toprak 
geçti biçiminden 
sen nerde şehirleri gezdiren nehir 
gece bir an bulup çınar ağacından 
güneşe dökülen 
evlerin dışında gezdiren beni
yer yere abandı sırtıma bir ev yaslandı 
Ki sımsıkı el tutan kader tutan 
ve sokaklar ki anneler şöleninde 
bebelerce fıskiyeli  etekler



Döngel yutar gölgeleri - içi piliç taşlığı 
çoban çocukların bile aldırmadığı 
hatta koyunların koyun yavrularını bile 
kaale almadığı 
küçük turist sürüleri geçerken 
Tarihsel bir seyirmeyle 
Ali kayası gerilenir heybetlenir
Kendi 
Uzak kendi kemiklerinden 
En uzak kendi kemiklerinden 
İlgisizlikle boyun boyuna yaşanırken 
Tanıması birdenini
Kendi birdenini kalabalığın 
En dayanıklı topraklarda o yıllarda 
Ne tarihler kırıldı ve olurdu ki 
Devasa karınlı mağaralar bile 
Yılardı
Kendi birdeniyle bir genç insan çocuğu 
Ana - baba kemiğinden evaralarına 
hatta caddelere bile aralanarak 
Bir kırbaçucu atılımayla 
Şamlayıp 
Binlerce ince çelik pürçüklü patlamalarla
İşte elleri işte duyguları 
Görünce çıplak etini 
Kavuşmayan giysileri arasından bir meczubun 
Kendi birdeni ve bir insan çocuğu 
İçaçıcı ışıklar harlı yaldızlar tutuyor başının üzerinde 
    bizim evin önünden de geçti 
    bizimle de gözgöze baktı 
Sevgili dostum insan kalabalığımız 
Diye sözetti bizlerden
O yüzden 
Mümkün olduğunca doğurur 
                    bizde kadınlar



İçin için yağan bu yağmur
Kalbime sızıyor
Damlalar içinde hayat ve ölüm
Sensin; işte sensin sırılsıklam
Karşımda gördüğüm.
Nerden çıkageldin, nerden
Yıldızların doğduğu yerden
Durgun gözlerinin içinden
Akan bulutlar gördüğüm.
Yağmur yağıyor ve ben
Yer altı nehirlerinden
Islana ıslana kalbinden
Sessizce geçiyorum.



fezayı bağlayarak yorgun kanatlarına 
bir güvercin uçurup kıtalar arasından
çağırdın beni
geçerek birer birer sürgün kanyonlarını
derbeder koşup geldim ışıldayan tahtına
yarım koyup bir bardak kurşun rengi çayımı
yıkarak yalnızlığa kurduğum sarayımı 
yetim çığlıklarımı duyurmak üzre sana
koşup geldim; iliştir beni memnu bahtına 
adını söylemek istemiyorum 
her hecesi amansız bir kor dudaklarımda
her harfine yıllardır şimşeklerle yarıştım
zindanlara karıştım, ölümlerle tanıştım
adını söylemek istemiyorum
rüveyda dediğim zaman 
anla ki, senin için yürüyor kelimeler
çığlığımın atardamarlarından 
hangi yıldızdır bilmem, gözlerin
kayar da üzerime rüveyda
önce tuhaf bir deprem yayılır bedenime
sonra açılır önümde ıstırab vadileri
silik renkleriyle adımlarıma 
çözülmeye yüz tutan bir mazi mühürlenir
hayalin bittiği menfeze doğru 
alaca bir at koşar içimde
zamansız, mekansız nefese doğru 
uslanmaz bir yürek taşıdığıma dair
yaygın bir kanaat dolaşır aynalarda
oysa rüveyda
baştanbaşa ben
kevser akan, gül kokan bir kalbin filiziyim. 
kitaplara sürdüğüm kapkara lekelerden 
bir anlatsam nasıl utandığımı
bir doğrulsam eğildiğim yerlerden
ağarır tanyeri nilüferlerin
alaca bir at koşar içimde
ezer toynakları ile anılarımı 
sular köpürmemeliydi rüveyda
kırılmamalıydı ıslak dalları hasret selvilerinin
ben zehire alışkınım, şerbete değil
rüyalar hefret eder avare duruşumdan
kabuslar çeker ancak derdimi yeryüzünde
sen gün boyu simsiyah bir ufukla beraber
ben her gece bir Mehdi türküsüyle çilekeş
yargılamak için zeval kayıtlarını
inkılab bekliyorum 
hangi umut çiçeğidir bilmem, ellerin
uzanır da gönlüme rüveyda
derinden bir ok saplanır bağrıma 
beynimi çağıran bir sese doğru
alaca bir at koşar içimde
zamansız, mekansız nefese doğru 
varlığın cinayettir memleketimde işlenen
akıtır kanını en asil pehlivanların
yokluğun sükunettir kuşatır evrenimi
varlığın ve yokluğun ölümüdür baharın 
artık eskisi gibi bakamıyorsun
göklerinde bir belkıs otururdu rüveyda
binlerce gökkuşağı olurdu kirpiklerin
güneş bir anne gibi dururdu başucunda
artık dokunamıyor kakülün bulutlara
karalara bürünmüş saçlarında dolunay
ben bu kadar zulme layık mıyım rüveyda 
hangi ressamı vurur bilmem, endamın
sarar da benliğimi
ben beni tanımam kaldırımlarda
kafesleri yutan kafese doğru
alaca bir at koşar içimde
zamansız, mekansız nefese doğru 
kırmızı bir kurdela bağlayarak alnına
duydun mu orkideye dua eden birini
bu ısmarlama yüzler yok mu rüveyda
bu yapmacık bebekler
gözyaşı akıtırken gülenler yok mu
beni kahrediyor geceler boyu 
hangi çağın gelişidir bilmem, gülüşün
soluk bir dünyanın mezarlarına
gömerek gurbetimi
kapadı karanlığa Yesrip, kapılarını
meydan okuyuşun çağın ordularına
bilmem hangi mevsimin başlangıcıdır
doruklardan öte hevese doğru
alaca bir at koşar içimde 
zamansız, mekansız nefese doğru 
yasını tutuyorum kararttığım düşlerin
yıpranmış divaneler gibiyim sokaklarda
amansız bir ütopya üfleyen pencereler
lif lif yoluyor dram seyyahı bedenimi
önümde, haksızlığın hesaba çekildiği
hiç kimsenin kimseyi tanımadığı mahşer
arkamda, kare kare ömrümü belirleyen
hatırladıkça yanıp tutuştuğum resimler 
söyle, nasıl aşarım pişmanlık dağlarını
yeniden bir nil olup taşar mıyım çöllere
kim giydirir başıma tacını nihayetin
kim takar bileğime hürriyet künyesini
karada balık gibi nasıl yaşarım, söyle 
rüveyda, seziyorum; tahammülün kalmadı
ama dur, boşaltayım bütün çığlıklarımı
asırlardır köhne barınaklarda
küflenen, çürüyen çığlıklarımı 
at vuruldu; içim paramparça rüveyda
gölgelerin ardına sakladım kusurumu
sen orda kayıtsızca gülümsüyor gibisin
ben burda damla damla eriyip akıyorum
yine de, çiğnetemem kimseye gururumu
istenmediğim yeri sessizce terkederim
hatıra kalsın diye bırakır da ruhumu
mahzun bir derviş gibi boyun büker, giderim



Daha dokunmadan kurudu irem 
çöllere bir türlü yağamıyorum 
yeni bir koşunun başlangıcında 
biraz deprem sonrası 
biraz şehir hülyası 
bir kalp yangınından geriye kalan 
siyah gözlerine beni de götür 
artık bu yerlere sığamıyorum. 
Pembe uçurtmalar yolladığından beri 
sarardı tiryaki menekşeleri 
sonbaharın tozlu kafeslerinde 
sevgi turnaları yakalıyorum 
turnalar gidiyor; ben kalıyorum 
avareyim,asudeyim,yorgunum 
bilmiyorum neden sana vurgunum 
Erzurum garında banklar üstünde 
uyku tutmuyor karanlıkları 
yitik düşlerimi kovalıyorum 
gölgeler gidiyor; ben kalıyorum. 
Binbir türlü kokuyorsa yaylalar 
siyah gözlerine beni de götür 
baharın koynundan koparıp sana 
ipek bir mendile sardığım yüreğimle 
şehzade gülleri gönderiyorum 
umutlar kalıyor; ben gidiyorum. 
Bütün yelkenlileri,deniz fenerlerini 
kaptanları sorgulayan 
yanından geçen küheylanların 
korku tufanına yakalandığı 
siyah gözlerine beni de götür 
güneş ülkesinden gelen yiğitler 
benzeri olmayan bir dünya kursun 
cellat,ayrılığın boynunu vursun. 
Usul usul intizarı çürüten 
bu hercai diken,bu çılgın arzu 
sürüklüyor imkansız muştuların 
eşiğine gönül vadilerini 
bir ağaçtan düşen yapraklar gibi 
düşüyorum tanyerine 
ya topla yaralı kırlangıçları 
ya da bu vefasız şarkıyı bitir 
özgürlüğe giden tutsaklar gibi 
siyah gözlerine beni de götür.



Sana bir uygarlığı getirdim; anlamadın
Yavuz kahramanları, şiirin burçlarını
Ayak ucuna koydum gecenin saçlarını
Urganmış boynumda taşıdığın gerdanlık 
Sana hükümdarlığı getirdim; anlamadın
Sevda suya karışır, sızar kan dağlarına
Köpüren yüreğimde zıpkınlanır umutlar
Yüzün tunç gibi çöker ülkemin bağlarına
Irmaklar bilmediğin kadar hülyalı akar
Her vadi bir yanıyla senin yüzüne bakar
Bir yanında münzevi hıçkıran Leyla kuşu
Sen henüz tanımadın sevda denen yokuşu
Sen henüz yorulmadın yokuşta devler gibi
Yıkılmak üzre olan çaresiz evler gibi
Sen henüz vurulmadın uçarken göklerinde
Sen henüz bir oltaya takılmadan derinde
Karalar bağlamadın; beni anlayamazsın
O kalp sende oldukça gülüm, ağlayamazsın
Seni bir yıldız gibi koyacağım göklere
Her gece ışığını ruhumdan alacaksın
Aldanma gururunu okşayan çiçeklere
En güzel güllerini ruhumla alacaksın
Kopacak sanıyorsun bu ip ince yerinden 
Bu ipin her çizgisi yaralı bir dev gibi
İnecek sanıyorsun bu bayrak gönderinden 
Bu sevda tükenecek sönen bir alev gibi
Sen hala anlamadın sevginin en hasını
Sen hala çözemedin ırmağın dünyasını 
O, coşkun bir denizin sularına yürürken 
Sen hasta bir çeşmeden doldurmuşsun tasını
Gittiği her iklime sevdanı götürürken 
Gözyaşı çukuruna gömmüşsün deltasını
Henüz bir tokat gibi inmedi yüzüne aşk 
Kalbine çivilerle gömülmedi ayrılık
Görmedin bir arslanın can çekişen resmini
Yalnızlık kitabında okumadın ismini
Bir takvim yaprağında yanmadı bakışların
Dökülen tüylerine tutunmadın kuşların
Karanlık köşelerde acı acı gülmedin 
Sen henüz kovulduğun kapılarda ölmedin
O Celali uykudan uyanmadın, uyanma
Düşlerimin rengine boyanmadın, boyanma
Bir kuş gibi çırpınan kalbimin kafesine
Bir avuç yem bıraksan ölür müsün, a gülüm
Feryadı kayaları parçalayan sesine 
Ömür boyu yabancı kalır mısın, a gülüm
Sen henüz bir zindanın küflü duvarlarına
Çarpmadın gözyaşıyla boğulan gözlerini
Sen henüz diken diken saplamadın göğsüne
Dudağında kuruyup dağılan sözlerini 
Sen henüz dokunmadın yalnızlığa kan gibi
Acıyı kaynatmadın içinde volkan gibi
Karalar bağlamadın beni anlayamazsın
O kalp sende oldukça gülüm, ağlayamazsın



O esrarlı yangına bu can nasıl dayandı?
Sahile vurdu kalbim,su yandı,kum da yandı.
Bir mum gibi eriyip aktı uykusuzluğum,
Ölüme başkaldıran dertli uykum da yandı.
Yurdundan mahrum edip dolaştırdın Cem gibi.
Ruhumla söndü alev,sonra ruhum da yandı.
Kül oldu bir yiğidin figanıyla her umut.
Bülbülün küllerine konan puhum da yandı.
Böylesi bir yangını görmedi Nemrut bile.
Kaktüsün gölgesinde nazlı âhım da yandı. 
Âhımdır zannederdim en belalı kıvılcım,
Kirpiğine dokunan kanlı âhım da yandı.
Bir damla su ver bana ey çöl! Bari sen küsme.
Kalmadı hiçbir şeyim bak,günahım da yandı.
Yenilgiler bir tufan gibi çöktü üstüme.
Ülkem yıkıldı heyhat! 
Ordugâhım da yandı.
Köleleri her akşam duman kıldı gözlerin,
Başıma tâc ettiğim padişahım da yandı.
İlk defa böylesine tutuştu gökkuşağı.
Renklerim siyah oldu ve siyahım da yandı.
O'ndan başka ne varsa yandı,
Yandık sen ve ben.
O'nu göreyim diye,kıblegâhım da yandı.



bu şiirde iki göz var
biri senin; biri onun
Senin  o karanlık,  küf kokulu
matem gözlerini terkediyorum 
biliyorum; saçlarının sarısı
gözlerinin yeşiline karışmış
biliyorum; sana benzemek için
melikeler birbiriyle yarışmış
fosforlu ve derin bakışlarına
çağlar boyu nice destanlar yazılmış
oysa ben görülmedik bir lale yaprağına
gökleri kıskandıran bir destan yazıyorum
gözlerin değişip kaplasın karanlığı
bütün ufukları sarsın gözlerin
gene de hep bende kalsın gözlerin
l
kapama gözlerini; karanlıktan korkarım
atlılar kaybeder yolunu, hasretimin
posta güvercinleri geri dönmez ülkeme
yaslı dereler gibi mutsuzluğa akarım
kapama gözlerini; karanlıktan korkarım
ll
ateşten ve köpükten sıyırıp ellerimi
mekanımı gülistan eyleyendir gözerin
isyanıyla ihtiras ve gerilim yaşayan
Kabil’in ruhunu kan eyleyendir gözlerin
vuslat aşkını Leyla düşürmedi çöllere
arzı Mecnun’a hicran eyleyendir gözlerin
gözlerinde başladı tarihin macerası
Adem’i Havva’ya ram eyleyendir gözlerin
Kerem dağlar ardında aradı gözlerini
Kamber’i bile viran eyleyendir gözlerin
Ferhat dağları deldi yolunu bulmak için
sevmeyenleri giryan eyleyendir gözlerin
suların emzirdiği muamma bir çocuğu 
yedi iklime hakan eyleyendir gözlerin
lll
gözlerin göklerinde
her yüzyılın başında
birer akkor olmuş gözlerin
çekip çıkarsam da mısralarımı
ben yalnız gözlerinin şairiyim aslında
hangi rüzgara verdiysem aşkımı
beni alıp yangınlara götürdü
muştu beklediğim bütün yelkenlilerden
ateş düştü içime
lV
yüreğimden fışkıran bir “ah” mıdır gözlerin
beni benden koparan “eyvah” mıdır gözlerin
Bu gözler, o aydınlık o güzel gözler değil
yoksa yalancı mıdır, günah mıdır gözlerin
ses midir, aynalarda çarpan kulaklarıma
kürdili hicazkar mı, segah mıdır gözlerin
Arif Bey’i Itri’yi ömür boyu inleten
nihavend mi, sultan-ı yegah mıdır gözlerin
kubbesinde yitirdim zaman duygularımı
akşam mıdır, gece midir, sabah mıdır gözlerin
ruhumu baştan başa acılarla dokuyan
beynimi kurşunlayan silah mıdır gözlerin
her köşede zifiri bir silüet bırakan
gönül memleketimde seyyah mıdır gözlerin
renkler avare; sitem başıboş kuytularda
mavi midir, yeşil mi, siyah mıdır gözlerin
yoksa yalancımıdır, günah mıdır gözlerin
V
nihan kıldı gözlerin bana kapılarını
oysa ben gözlerinden girerdim yüreğine
her bakışın bir damla ab-ı zindegan idi
hicranlı her gülüşün bin yıllık figan idi
içime, soluşundan sonra koyu renklerin
birer şirpençe gibi düştü gözbebeklerin
feryadıma gök bile bigane değil şimdi
söyle, kurtuluşun mu, harabın mı gözlerin
gözlerinde mi mehtab; mehtabın mı gözlerin
Vl
çağlayanlar bile hararetlidir
buğday başağının açlığıdır ufuklar
siperleri aşıklar mı doldurmalıydı
zalimler mi
neden böyle hıçkırıklı, umutlar
Vll
beni hangi urganla bağladın gözlerine
beni hangi ırmağa karıştırdın yeniden
senden kopamıyorum gözlerin var oldukça
sensiz yapamıyorum yüzün bahar oldukça
gözlerine baktıkça duruluyor yüreğim
ölse de, gözlerinden soruluyor yüreğim
indirme kirpiğini; tutuşmasın kainat
nazar kıl; ferahlasın; kavruluyor yüreğim
sensiz küle dönerek savruluyor yüreğim
Vlll
diyorlar ki ağla
ağla ki dumanı dağılsın yolların
ağlamayı denizlere bıraktım
yalnız gözlerindir hayatta kalan
uğruna adandığım
mahşeri sularla çevirip dört yanından
gönlümde sakladığım
aynalarda arayıp bulamazken günboyu
gölgesinde konakladığım
gözlerindir ufkumda dalgalanan
Rüstem’in kanını döktüm yerlere
İstanbul’u kuşattım gözlerin için
Azrail’e koştum siperlerimden
gözlerine baka baka dirildim
niçin kızıl kıyamettir gölerin bu gün
niçin heyelan var eteklerinde
İsrafil’den işaret mi almışsın
yanaklarında mahşer kalıntısı
dudaklarında mizan
bütün gamlı hüdhüdler Belkıs’le döner sana
yıldızlar vuslat için her gece iner sana
rengini, gözlerinde kaybolan bilir
lX
gözlerin uğrak yeridir bestekarların
şairler hüzne dalar yeşil okyanusunda
eşiğinde ölümsüz dilenciler
gözlerin gecenin intiharıdır
sen gözlerine mahkumsun; gözlerin bana
ben şiir yazmasam, kim tanır gözlerini
geçerken yalnızlık sokağından
hangi demirci indirir parmağına çekici
hangi berber yanağını keser müşterisinin
gözlerine bakmasam, doğar mı güneş
X
gözlerin boşluğa akan bir ırmak değil
gözlerin sadece ölmek, yaşamak değil
gözlerin tükeniş doruklarında
bulunmayanları aramak değil
gözerine aşina olduğum günden beri
ben artık hır gece sesleniyorum
düşe kalka
yorgun argın
derbeder
yapayalnız
duruyorum; yanlış anlaşılıyor
her hücremde bir inkılab
her gönlümde bir mahitab
evim harab; ömrüm harab
ne ay kaldı, ne de mehtab
gök bulanık; ufuk silik
gene de mağrur ve dimdik
yürüyorum; mezarım oluyorsun ansızın
Xl
bu son şiir, o küflü gözlerine yazılan
bu son mezar kalbimde hicranla kazılan
senin gamsız gözlerin kahkahalar atarken
benim gözlerim viran; ağlamaya değer mi
her cilven bir ıstırab; her nazın kapkaranlık
yorgun kuraklığında ıslanmaya değer mi
hiç güzel olur muydun gözlerin olmasaydı
ateşlere girmeye ve yanmaya değer mi
bir kevser ırmağında serinlemek dururken
sellerine karışıp bulanmaya değer mi
aydınlığın gözleri çağırıyor kalbimi
zehir bakışlarınla boyanmaya değer mi
gözlerine bir ömür dayanmaya değer mi




Saçlarına can veren yıldızlar nerde gülüm 
Hangi ferman dokundu bakışlarına senin 
Belki sahrada değil, şimdi göklerde gülüm 
Taşıyor bulutları gözlerinde, nazenin 
Senin her kirpiğinde bir dervişin ahı var 
Muhteris aynaların eskidiği yerdesin 
Yüzünde en çaresiz devlerin günahı var 
Zamanı sonsuzluğa bağlayan mahşerdesin 
Divan-ı harbe giden yiğitlerin ardında 
Kanayan kitaplara gül götüren yağmurum 
Hüznü bir tabut gibi buluyorum derdinde 
Senin toprağın için çırpınıp ağlıyorum 
Memnû  bir zerrin kadar edâlı ve soylusun 
Gamzelerinde nazlı kıvılcımlar gizlenir 
Bağbozumunda bile yediveren boylusun 
Gün olur ki, kalbinde gözlerim filizlenir 
Bu sevda dayanılmaz bir ağıttır zülfünde 
Rüzgarın her bûsesi içimde kurşun olur 
Yıldız kayar, ay susar geceye güldüğünde 
Dağda çiğdem solarken çölde ceylan vurulur 
Ben bu yol ayrımında sensiz olsam ne çıkar 
Kahra göçen kuşların kanatlarında kaldın 
Ölümün gözyaşları bir gün hicranı yıkar 
Tarihe bir sır gibi düşer senin de adın



Bakmayın çevremi kuşatanlara
Hüznün,yalnızlığın şairiyim ben
Issız ovaların nehiriyim ben
İçimde işliyor derin bir yara
Aşkın öldürmeyen zehiriyim ben
Bakmayın çevremi kuşatanlara
Hüznün,yalnızlığın şairiyim ben
Kapattım kalbimin son kapısını
Dokunun;boşlukta bir taş gibiyim
Hafızası ölü nakkaş gibiyim
Çekiyorum mutsuzluğun yasını
Ayaklara mahkum bir baş gibiyim
Kapattım kalbimin son kapısını
Dokunun;boşlukta bir taş gibiyim
Ölümü yaşadım ölmeden önce
Bana sonsuzluğu beklemek düştü
Mazide benim de yüzüm gülmüştü
Uyandım,mutsuzluk geri dönünce
Ölümü yaşadım ölmeden önce
Bana sonsuzluğu beklemek düştü
Gelsene,nerdesin,ey sessiz ölüm
Adını yazsana dudaklarıma
Zaman kan süzüyor kulaklarıma
Hıçkırığa mahkum biçare gönlüm
Haydi takılıver ayaklarıma
Gelsene,nerdesin,ey sessiz ölüm
Adını yazsana dudaklarıma
Bulsam Kafdağı'nın eteklerini
Başımı çevirip gitsem mi bilmem
Ben ki yaranamam,şakaya gelmem
Kuruttum bengisu peteklerini
Karanlık dolu bir dünyada gülmem
Bulsam Kafdağı'nın eteklerini
Başımı çevirip gitsem mi bilmem
Umutlar sultanı anlayamadı
Sizler beni asla anlamazsınız
Biraz sevdasınız,biraz nazsınız
Kimse benim gibi ağlayamadı
Belki gülersiniz,inanmazsınız
Umutlar sultanı anlayamadı
Sizler beni asla anlamazsınız



ey yıllardır içimde besledigim kanarya
senin o sulusepken, yeşil gözlerin varya
gökleri denizin elinden aldı
fırtına delirdi; deniz bunaldı
kızıl tüylü kanatların firakını
cekti uzaklara resimlerini
bana özlemin kaldı
patikalar ustune yasıverdin adımı
acımasız,her aksam ciğnedin feryadımı
ey yıllardır içimde besledigim kanarya
senin o sulusepken goslerin varya
sanki bir alev topu, yakar hayallerimi
her ikindi sonrası ruhumun toprağına
garip tohumlar gibi atarım ellerini
sana mahsun bir umut, desemmi bilmiyorum
sana çılgın bir bulut, desemmi bilmiyorum
derin bir ucurumda arıyorum kalbini
ya gel, yabeni unut, desemmi bilmiyorum
ey yıllardır içimde besledigim kanarya
senin o sulu sepken yeşil goslerin varya
ruyalarımı caldı
sevda ırmagında sular alcaldı
son bahar ugradı yureğimize
sararttı gülleri, yaseminleri
bana özlemin kaldı



Kırmızıyı sevdiğini bilseydim
hayallerim kıpkırmızı olurdu
İstanbul hala güneşin ardında
ufuklarında birkaç kara leke
birkaç kan pıhtısı dudaklarında
İstanbul hala sevimli mi sevimli
ve hala bir tomucuk tadında
yürüyelim seninle İstanbul'da
korkusuz bir rüyadır
bekler bizi Beykoz'da, Üsküdar'da
birkaç kuğu, birkaç mahzun kuştüyü
yenilgisiz bir muamma gibidir
arar bulusmayan ellerimizi
deli rüzgar yine sarhoş, hovarda
tam orada, Çamlıca yokuşunda
birkaç bulut çekelim gökyüzünden
damarlarımızdan geçirelim ve birden
bırakalım suların üzerine
sen bir defa konuş, sen bir defa gül
kumlu ebrular yapalım seninle
serpmeli ebrular, bülbülyuvası
hercaimenekşe, gonca ve sümbül
yüzün bir ay gibi parlarken gecenin ortasında
yürüyelim seninle İstanbul'da
boğaziçi magrur türkülerini
gözlerine baka baka söyleyin
martılar üşüyünce
denizin sıcağında bulsunlar kalbimizi
anlayabilir misin
neden çıban gibi büyür bağrımda
büyürde kelebek olur bu sızı 
kırmızıyı sevdiğini söyledin
bu yüzden mi günlerdir
İstanbul'da gül kokusu yayılan 
tepeler kırmızı, sular kırmızı
İstanbul bilmeli ki, sahillerine
mehtabı taşıyan senin bakışlarındır
İstanbul bilmeliki, limanlardan gemiler
önce senin yüreğine açılır
uzaklarda bir yerde 
toprağı öpmek için eğilen bahçıvanın
parmaklarında hüzün 
sana doğru akan nehrin 
ağlayan suretidir
bir elimizde umut
bir elimizde sevda
yürüyelim seninle İstanbul'da
musiki kesilsin, tükensin yazı
çaresiz kalınca mızrap ve şiir
ozan bir kenara bıraksın sazı
ressam fırçasına neden mi kızgın
tuvalde çizgiler, renkler kırmızı
kırmızıyı sevdiğini bilince
çekilir mi artık güllerin nazı
Anadolukavağı'nda her akşam
burcu burcu bir rüyadır hayalin
karanlık, hüznünü düşürür dağa
kuşlar kanat çırpar, yıldızlar ağlar
endamın her sabah iner toprağa
hasret, yanlızlığı çoğaltan deniz
ayrılık acıyla süzülür kandan
nefesin fermandır Topkapı Sarayı'nda
dönüşünü bekliyor rıhtımda şehzadeler
öylesine yorgun, mahzun ve candan
İstanbul bir yanımda, sen bir yanımda
uykusundan uyanınca fırtına
dalgalar türkümüze aşina olur
yüzümüze bakınca deniz fenerleri
sahibini arayan gemilerin
çığlığıyla vurulur
tarih heyelandır hainlerin ardında
İstanbul tarihin soylu anası
biz bu yürüyüşü çiğdemlerden almışız
sevdayı kız kulesi'nden
yalıların burukluğu altında
geçiyoruz sokaklardan delice
anlayabilir misin 
beyoğlu'nda gezinen 
hayal kırıklığının benden türediğini
anlayabilir misin
kırmızı neden böyle
doldurur aynalara inleyen yüreğimi
sana giden yolların kavşağında
bir adam direniyor izini bulmak için
siliyor tanyerine akan alın terini
ufkunda sapsarı umudun rengi
mavi yitik, beyaz kızgın ve siyah
arıyor sessizce kaybolan günlerini
Gülhane'de simit satan çocuklar
nasıl anlasınlar ellerimizin
neden böyle çekingen olduğunu
Ayasofya önünde tramvay bekleyenler
gökyüzüne dokunurken bu acı
kimdir diye sorsunlar içlerinden
birlikte yürüyen iki yabancı
biz gitsek de, İstanbul'da yine de
yıllar yılı gezinmeli bu sızı
benden bir yaralı şiir kalmalı
senden bir tebessüm, bir de kırmızı



yanarım; öyle bakma yüzüme yağmur gibi
dağıt kalbini saran hasret bulutlarını
parlasın gözlerinde sonsuzluk usaresi
dalgınlık evlerinin en güzel melikesi
sevemem, tozlu raflar arasına girmeden
çöllerim kandır benim
sevemem,  karanlığı bir daha devirmeden
aşkım  isyandır benim



Bunca yıkılmış dağlar üstüne
Kalbimin kanını buharlaştırdı gözlerin
Oysa kaç güvercin havalanmıştı içimden
Konarak pervazlarına gülüşlerinin
Kaç mermi sıyırmıştı ruhumu
Acımasız yürüyüşlerinin mevzilerinde
Dayanmıştım
Ağlamıştım saatlerce parçalanan düşlerime
Ta ki sevgilim
Kızaran bir gök bulutu
Ölümü
Bir yıldırımla düşürdüğün ana değin
Kalbimin haritasına
Artık ilgilenmiyorum seninle
Demiştin barut kokan kelimelerle
Demiştin de hayat ölü bir bıldırcın gibi
Tutuşup yanmıştı yanan bir tahta içinde 
Tarla küllerle dolu, ortasında yumurta
Çatladıkça yeniden doğuruyor kanımdan 
Fışkıran harflerle kalbim olan cümleyi: 
Ben ancak bir tarih kitabı kadar
İlgileniyorum seninle...



Hülya tatlı bir andır
Süzülür dibine selvi ağaçlarının
Zambakların, sevda çimenlerinin.
Dağlarda duman duman tütüyor sıla
Sıla da garibin omuzlarına
Güvercin gibi konan
Sadağında mumçiçeği serzeniş
Mızrakları cazibesiyle kıran
Saçları darmadağın
Bitişik bir hicrandır.
Ne fettan sarayların
Bitişik cilvekar yalnızlığı
Ne de bezirganları küçümseyen sultandır.
Gezinir içimizde hülya tatlı bir andır.
Ne gün başımı alıp gitsen karanlıklara
Çıkıyor bir köşeden karşıma kelebekler
Onlar da bir derbeder gibi mahrum öteden
Onlar da tanyerine bakıp hülyayı bekler.
Beyhude hekimlerin ülkesinde bir şehir
Çıkmaz sokaklarını düşlerimize açan
Bir sahura yıldızı gibi göklerde uçan
Köpüksüz anıların sihriyle akan nehir
Varlığı bestenigar, yokluğun deniz gibi
Gönül,safkan bir vefa atlasında şahlanır.
Asil fırtınalarda kaybolan bir iz gibi
Çölde aşk suretinde bir ahu peydahlanır.
Kum,yaldızlı giysiler içinde meşhur güzel 
Ay öper eğilerek çölün yanaklarını
Ufukların delisi, soluk bir deniz gibi
Bir sayeban altında yürür hazinesine
Kah takılır uzaktan bir belanın sesine
Kah yüzü yıldızlara benzeyen bir rüyadır.
Bin tepede bayrağı dalgalanır Leyla'nın
Oysa aşk,karanlıkta ölümcül bir hülyadır.



hüznümün dudağıdır gökte açan karanfil
talih, bir cellat gibi vurdu yüreğimizi
ateşler ülkesinde o ve ben, iki mahkum
kâh bir sevda çölünde parlayan ay ışığı
kâh rüya bahçesinin zehirli sarmaşığı
uzaklardan bir rüzgar esiyor efil efil
sessizlik, acze düşen bir hayal kadar sefil
şimdi gül, ey korkular şehrinin yelpazesi
hasretin o en uzun, acının en tazesi
neden hala tütüyor burnumda karanlığın
ruhum neden yıllardır kahrının pervanesi
bu esrar senin midir, yoksa gemilerin mi
hemen hergün bir yıldız kayıyor gözlerinden
gözlerin kan ağlayan deniz kadar derin mi
yoksa habersiz misin ruhumun kederinden
ah, bağrımda pütürlü bir bıçak kadar keskin
tabutumu bekliyor ankara acıları
bu ne bir aşk masalı, nede heyula ve kin
dumanlı bir çöküşün en kara acıları



aşk ölümcül bir hülyadır
anlayamadığım
ey sarı gök bulutu, ey ıstırab gülşeni
son bir karanfil gibi
taşıyacağım seni
kalbimin hüsnüyusuf mahrem bahçelerinde
derindesin, rüya kadar derinde
aşk ipek bir karanlıktır
kollayamadığım
gecenin bir vaktinde gelen çiçekler için
tenhâsında kuşlar uçan
sulara karışıp akmak isterim
kan çölünün ıssız vâhalarından
saâdet burcuna çıkmak isterim
gitmeliyim buralardan seninle
kalırsam, surları yıkmak isterim
aşk gizemli bir şarkıdır
dinleyemediğim
ayrılığın arkasından duyulan
gün doğuyor, neden gülemiyorum
siyah bir tanyerinde
beklemek yakışmaz bana geceyi
eylül mü vurdu güllerimi, bilemiyorum
aşk isyankâr bir korkudur
sonlayamadığım
gece yolculuğuna takılır ayakları
özlem beyaz bir gül, açar bağrında
yâr kokusu yayılsın diye kaldırımlara
ölü ve gözüyaşlı bırakır çocukları
arıbeyi konunca ruhun zümrüt taşına
mor gülüşlü haramî çıkar dağlar başına
diriltir sarı saçlı, kırılgan aynaları
aşk veremli bir türküdür
söyleyemediğim
nağmeleri doruklardan yayılan
anılar sehpasında
takıyor boynumuza kırmızı urganları
kötürüm bir vâdide geziyor kurbanları
her aşkı dâre çeken vefâsız leylâsıdır
alır avuçlarına, öper ısırganları
aşk cefâ ülkesinde umudun rüyasıdır



bileydim lâyık olmadığını
yürür müydüm yollarında
sen birazı tereddüt
birazı kan ve gurur
acılarla beslenen bir zakkum çiçeğisin
oysa hep ışıl ışıl
hep rengârenk göründün bulutların ardında 
anlayamadım
yeşil sadece zehir dumanlı gözlerinde
özlem sadece tûfan
her akşam kefen giydi yüreğim kollarında
her gece bir giyotin
rüyalarım hıçkırık
kâbuslarım ölümdü
ellerin yavaş yavaş beni bataklığına
beni isyana gömdü
şimdi kopardım urganlarını
dostluğum da sensiz, düşmanlığım da
ırmak ikiyüzlü akar mı sandın
güneş karanlıktan korkar mı sandın
git, seninle gitsin pişmanlığım da
bileydim lâyık olmadığını
yürürmüydüm yollarında



Istırâbdır yiğidim azığımız, hicrandır
Mirasımız mahkûmdur, mahzundur, perişandır
Gene de ye’se düşme yiğidim; imtihandır
Filizlenen her ölüm, mazlumlara nişandır
Ne gönüllerde sevinç, ruhlarda beyaz kaldı
Ufka bir bak, ilerle; inkılâba az kaldı.
Ülkemden hatırıma hep sefiller geliyor
Bin yüzlü Ebrehe’ler, kara filler geliyor
Şimdi devran değişti; ebâbiller geliyor
İbrahim bahçesinden taze güller geliyor
Âlemde, duyulacak kutlu bir âvaz kaldı
Ufka bir bak yiğidim; inkılâba az kaldı.
Çöküyor sırtımızda yükselen vahşi duvar
Heykeller kırılıyor; dökülüyor mumyalar
Toprağın sinesinde umut var, heyecan var
Okşadığın her kökten fışkırıyor bir bahar.
Buzlar çözüldü; kıştan kuru bir ayaz kaldı
Ufka bir bak yiğidim; inkılâba az kaldı.
Gözlerin âyet âyet büyüyen bir bebektir
Ellerin sokaklarda uçuşan kelebektir
Sana rehberlik eden ne cindir, ne melektir
O bir İnsan-ı Kâmil, mücella bir dilektir
O’ndan bize ebedi sürecek bir haz kaldı
Ufka bir bak yiğidim; inkılaba az kaldı.
Bulanık akan sular durulacak yeniden
Gökyüzüne direkler vurulacak yeniden
Saâdet menziline varılacak yeniden
Çağlar üstü bir nizam kurulacak yeniden 
Cehaletin elinde lanetli bir saz kaldı
Ufka bir bak yiğidim; inkılâba az kaldı.
Bu kan kokan coğrafya, bu çığlıklar senindir
Bu gözü yaşlı târih, hıçkırıklar senindir
Yeryüzünde çiğnenen bütün haklar senindir
Prangalı hükümler, aydınlıklar senindir.
Yıllardır, uygarlıktan sana hep enkaz kaldı
Ufka bir bak yiğidim, inkılâba az kaldı.
Tasalanma yiğidim; zaman bizden yanadır
Külümüzden yükselen duman bizden yanadır
Son durak, son ilahi ferman bizden yanadır
Dünya düşman olsa da, iman bizden yanadır
Kapıları açacak çoşkun bin niyaz kaldı
Ufka bir bak yiğidim, inkılâba az kaldı
Mahzenlerde beklemek ziyan artık, yiğidim
Fecr-i sâdık vaktidir; uyan artık yiğidim
Ateşlere girsen de, dayan artık yiğidim
Hakikate dönüyor rüyan artık, yiğidim
Zalimler için karar verildi; infaz kaldı
Ufka bir bak yiğidim, inkılâba az kaldı.



Hasbahçesinde ömrün yakın olmaz bana gül
Bîzârım ümidime kurulan her tuzaktan
Tutuştu o lâcivert hayâle düşen kâkûl 
Bakanlar baktı sana; ben uzaktan uzaktan
Yandı birden korkuyla gözlerine uçan kuş
Bulutlar aynalara seni sordu ıraktan 
Deniz sanki isyankâr bir rüyada boğulmuş
Nehirlar aktı sana; ben uzaktan uzaktan
Peşimde her âşığın gölgesini taşırım
Alırım esrârını her devin bir dudaktan
Dağda haramilerle, kurtlarla ağlaşırım 
Gökler sıcaktı sana; ben uzaktan uzaktan
Nerede bu çileyi çekenlerin tarihi
Kalbimin enkazına kan akıyor duvaktan
Çölde kalan ruhların bile döndü talihi
Türküler yaktı sana; ben uzaktan uzaktan
En kâvi diken dahi murâd alır bağında 
Bırakıp derde beni, kurtulursun firâktan
Gece- gündüz esridin bir kaktüs yaprağında
Gelmem yasaktı sana; ben uzaktan uzaktan
Simsiyah bir kıyamet tohumu filizlenir
Mezarıma isminle atacağın topraktan
Acılar sanki neden bu sevdada gizlenir 
İçim tutsaktı sana; ben uzaktan uzaktan



ben bir aziz değilim
hele gündüz değilim
attığı her adımda siyah bir iz bırakan
bir yanında ürküten bir baldıran gövdesi
bir yanımda kederi özümleyen bir lale
merhamet sahrasının uyuyan gecesiyim
bırakta böyle bitsin bu günahkar serüven
bırakta kurtarayım bu emanet sarayı
yeter intiharınla oyduğun yüreğimi
umutsuz şarkılarla avutulduğun yeter
göğsümde bir yanardağ kıvranıyor rüveyda
yaraları kapandıkça kanıyor rüveyda
duman çöktü güneşin sitem aynalarına
aralandı perdeler şimdi sensiz değilim
dertliyim, viraneyim, ben bir aziz değilim
azizler tohum eker sevgi tarlalarına
senin gözlerin dram, oysa ağlatan benim
ben dilenci, sen sultan sevgi dağıtan benim
sen ışık ben karanlık ve aydınlatan benim
ben ölümüm sen hayat cana can katan benim
sabah sende oluyor güneşi tutan benim
soran ben sorulan sen hüznü damıtan benim
öldüren ben ölen sen kabirde yatan benim
sen, sevda yüklü bulut, göklerimin sahibi
saklıyorum içimde seni bir tufan gibi
nerde uğruna ömür verdiğim bela, nerde
her hatıra bir demet zakkum meyhanelerde
düşlerim esrsrınla çoğalan pervanedir
götür benden ahzanı bana, ihsanı getir
yalanı reddederken düşüyorum yalana 
ben bir aziz değilim rüveyda anlasana
bu ağıdı öldüğün için söylemiyorum
sen ölmedin rüveyda
at vuruldu ben öldüm
her hamlesi bir tabut şimdi bakışlarının
yıkayıp kefenledim mehtabına gömüldüm
duysun alem ateşin dağı erittiğini
bu illetin daşları bile çürüttüğünü
gün olurda ayrılık yumağı çözülürmü
bergüzarım ayaklar altında ezilirmi
rüveyda görürmüyüm yeşil ufuklarını
seninle bir sonsuzluk bulurmuyum rüveyda
yoksa hep bu kabirde kalır mıyım rüveyda
(13.02.2001-İstanbul)



seninle karşılaşıp solduğum andı ölüm
yüzüne baktığında tutuşup yandı ölüm
çoğaldıkça çoğalan bir sevda ülkesinde
ellerine dokundun; sana inandı ölüm
o efsunlu, yağmurlu, hercai gözlerinden
uçan kelebekleri mutluluk sandı ölüm
akkor dudaklarından ağı düştü içime
yollarında yürürken sanki insandı ölüm
viran eylediğin gün yorgun hayallerini
ayrılıkla, hüzünle, aşkla sınandı ölüm
bir ömür vuslatını bekledi boynu bükük
bilmem ki aşk uğrunda neden kınandı ölüm
süründü yıllar yılı karanlık köşelerde 
benim gibi kıvrandı, kahra dayandı ölüm
her akşam tufanında harap oldu güneşim
gece baygın bir rüya, gündüz hülyandı ölüm
sensizliğin en ağır fermanıydı içimde
dudaklarımdan sızan bir damla kandı ölüm
ölüm seni sevmektir bir celladın elinde
bilmem hangi yürekte böyle sultandı ölüm



beklenmedik bir fırtınaydı gelişin...
uyandırdın sessizliğimi aysız gecelerde 
yaralı bir deniz gibi hıçkırdığını 
bir fanus altında sıkışıp kaldığını..
aşkla kenetlenen kalplerimizin..
me'yus olduğunu,bunaldığını 
biliyorum,hayal bekçisiyim..
mehtabı arayan karanlıklarda
yağmur yakışmıyorsa..
güvercin gözlerine  yakışmıyorsa yağmur
nasıl açabilirim bulutlara derdimi 
nasıl geçebilirim mayınlı köprülerden..
sellere karışan ayaklarımla
yığılıp kalıyor en güzel umutlarım
vurgun yemiş denizciler misali
göğsümün katranlı sahillerinde
zifiri saçlarıyla
infazıma ağıt yakan menziller
en salgın boşluğumu akıtıyor üstüme...
ben mehtabı arayan bir hayal bekçisiyim
ben sevda sokağının yoksul çiçekçisiyim
ben kor merdivenlere göklerle tırmanırım
kızgın güneş altında yemyeşil ıslanırım..
ben mehtabı arayan bir hayal bekçisiyim..
ben korsan bir geminin mahzun kürekçisiyim..
ben yaklaşan saati beklerim odalarda
ihtilaller yaparım gözlerine dalar da.....



Gönlümün maviliği gitmesin gökyüzünden
Kuşların gülücüğü eksilmesin yüzünden
Kar yağsada bu sessiz vadiye, gün bitmesin
Yapraklar üşüse de, çiçekler üşümesin



Gidince, gülün rengi sarardı gözlerimde
Mutluluk dolu dünyam karardı gözlerimde
Gözyaşların yağmurdu, ıslatırdı içimi
O yemyeşil gözlerin bahardı gözlerimde
Yıldız gibi parladı gönlümde gülüşlerin
Duruşun güneşimdi, yanardı gözlerimde
Dudaklarım ismini hecelerdi derinden
Bakışlarım hep seni arardı gözlerimde
Gidince, gülün rengi sarardı gözlerimde
Mutluluk dolu dünyam karardı gözlerimde



ateşiyle pürmelal yandığım sen miydin ah
dallarına umutla konduğum sen miydin ah
bir kenarda bırakıp şehla defineleri
nice bin kez yolumdan döndüğüm sen miydin ah
göğsümün duvarına işledim hayalini
her saniye ismini andığım sen miydin ah
bu hazin kayboluşta, bu gönül sahrasında
bengisu diye içip kandığım sen miydin ah
nasıl da kuytulandı yüreğim köşelerde
tutundukça tahtından indiğim sen miydin ah
bazen cehenneminde eridiğim yanardağ
bazen kutuplarında donduğum sen miydin ah
dağıttı efsunumu saçlarında sünbüller
ruhuma leyla diye sunduğum sen miydin ah
nice güller var imiş senden daha kırmızı
hayatımın tek gülü sandığım sen miydin ah



Yüzünde elleri sonsuz denizin
Gömelim yüreğe dediğim durum
Saçların en derin bir gökyüzüdür
Varamaz ellerin merdivenleri
Her an bir güvercin çırpınır durur
Kalb atışlarında ve gözlerinde
Bir sırdır içinde evler anneler
Çocuklar başında bir yeşil çelenk
Göklerden bir haber gibidir umut
Görünmez bir yerde saklanmış mahcup
Su gibi içtiğin çok zor son on yıl
Sadakat anıtı bir sonbahardır
Duygu ve sabırdan bir deri giydin
Kuşandın demektir ölümsüzlüğü
Bulutlara gömülü sedeften yüzün
Dünyanı kuşatmış destansı hüzün



Bir şehla bakışın güneş edalım
Deliyor dağ gibi kalkanlarımı
Yitirdim denizin saçına tutkun
Sabahleyin erken kalkanlarımı
Bağrımda  büyüdü ömür dikeni
Hürriyet harcadı alkanlarımı
Gecenin karanlık yüzü içinde
Zaman yuttu şimşek çakanlarımı
Hangi rüzgar alıp götürdü, bilmem
Kendini ateşte yakanlarımı
Dostlarımı geri verin uzaklar
Her seher semaya akanlarımı



Önce korkunç azaba kahra gömülüyorum
Sonra en büyük affa uğrayıp gülüyorum
Çatlıyor da mezarım dışa vuruyor beni
Terazi Rüveyda’ya divan kuruyor beni
güneş aktı, ay söndü parçalandı yıldızlar
Rüveyda şimdi burda sen varsın, gözlerin var
Beyaz tüller içinde ruhun sarıyor beni
Sahibisin bu eşsiz muhabbet sarayımın
Mağrur yükseliyorsun uluların katına
Huriler imreniyor sonsuz saltanatına
Elime tutuşturup kalbinin kadehini 
Sevgini şarap gibi sunuyorsun Rüveyda
Çiçek çiçek kalbime doluyorsun Rüveyda
Acı yok, intizar yok eskide kaldı hasret
Ömrünü tamamladı endişe, korku, hayret
Buz ve köz tarih oldu 
Geçti zaman ve mekan
Zaman biziz, mekan biz
İmkansıza yok imkan
Ömrün ne sonundayız, ne de henüz başında
Otuz üç yaşındayız, hep otuz üç yaşında
İçim sensin bu ilde, dışım sensin Rüveyda
Rüveyda, 
Ben sendeyim sen bendesin Rüveyda



l
ey imtiyazlı güzel, uyan derin uykudan
hatırla bülbüllerin divane olduğunu
dün sabah seni görüp çarpılmış gökte güneş
önce anlayamamış ona ne olduğunu
gönderince kalbime ışığını bu gece
bildim bütün aşkların bahane olduğunu
şimdi ben de garip bir haldeyim, biçareyim
şaşırdım ayın kime pervane olduğunu
ll
rüzgarı senin için öpüyor dudaklarım
bal rengine boyuyor yolları senin için
dehlizlerin dumanlı, küflü karanlığından
aydınlığa çekiyor kulları senin için
misk-ü amber kokuyor çölün kalbinde zaman
sim-ü zerle süslüyor kumları senin için
senin için ırmağa karışıyor denizler
can meyvesi kırıyor dalları senin için
lll
bülbül yine mey’ustu; vatan virandı gülüm
uğrunda hayallerim bile yıprandı gülüm
Mecnun dahi Leyla’yı anmaz oldu yürekten
güzeller güzeliydi; hani sultandı gülüm
yaşamak, sonsuzluğu tattı avuçlarından
ölüm tomurcuklandı; kabir uyandı gülüm
bir kafdağı kalmıştı varlığından bihaber
seni görünce, o da tutuşup yandı gülüm




eflatun sular süzülüyor aynalardan
damlacıklarında hicranlı yüzün
ben kapıları aldatıyorum gün be gün
sen pencereleri
ben denizlere bakarak martılara yalanlar söylüyorum
sen gemilere
sonra liman bilmez korsanlara terk edip
ıssız adalara sürüyorsun dizelerimi
gitmek istiyorum çakıp da kaybolan şimşekler gibi
gel gör ki, önümde hatıralar mahzeni
parmak uçlarımda paslı çiviler 
bütün zindanları yıkarak birer birer
gözlerin çağırıyor beni
gözlerin en soylu atların koştuğu bir bahar gezegeni
çeşmelerin bakınca gülümsediği 
ırgatların göklere yöneldiği
latince bilenlerin nergis akşamlarında
göllere meydan okuyup
kıyısında şarkılar dinlediği
tutkular değirmeni
inciterek aşk kitaplığındaki bütün harfleri
kirpiklerinde efsane şairlerin mağrur kalemleri
gözlerin çağırıyor beni
kaşlarının cilveli bir ahu gibi
ömrümüze düştüğü günden beri
köleleri ağlattın ey sevda semenderi
adı konulmamış yıldızlardan koparak
vadilerde biriken yalnızlığım
kalbimi avuçlarına almış
tutuyor sana doğru 
çölde bir kuyuya mı bırakayım ellerimi
geceye otağ mı kurayım buzullar ortasında
ne yapayım bilmiyorum ey acılar bedesteni
biraz ateş ve hüzün
biraz köpük ve leylak
gözlerin çağırıyor beni
gittim son ışığından bakışlarının
kırdım kanatlarını bin bir gece masallarında
zümrüdüanka kuşlarının
şimdi nasıl da yürüyorum dağlara karşı farkında mısın
umursamıyorum boğazımda düğümlenen yolları
bulutları susturuyorsun söylemesinler diye
turnaların toprağa dökülen eşsiz definelerini
damıt kalbini kuşkulu yokuşlardan
kurtul karanlığından fotoğrafların
her köşede ısırgan edalı kan evleri
her menzilde leylayı küçümseyen kaktüsler
ne seni görüyorum hayatın boşluğunda 
ne de son anlarında resmini büyütüyor
yokluğunla savaşan intihar temrinleri
gizlenme ardına fesleğenlerin
bahaneden bıkmıştır bezirganlar, mevsimler
yüzeyde ve sancılı haykırışlar uğruna
derinden ve telaşsız bir uyanıştır şiir
bu yüzden zehre batmış urganlar gül kokulu
bu yüzden gözlerine ayarlıdır saatler
o öpüp okşadığın yaprak akkorsa şimdi
kim bilir hangi zaman gönlüme uğramıştır
kollarına aldığın mutluluk servileri
bana dokunduğunda sessizce ağlamıştır
simyası bozulduysa dilimin, kelimeler
bir volkandan geriye kalan ırmaklar gibi
bilinmez ki nereden akmıştır yüreğime
geçerek en azılı köprülerden, duraksız
varmak için sevdanın tükendiği ülkeye
duygularına ölüm yüklüyorum ömrümün 
yaklaştığım her sahil tutuyor ellerimi
mor bir yangın, hercai dalgalar, kum taneleri 
çakallar iniyor dağlardan apansız
ardımsıra  gölgeler, gökkuşağı
rengarenk uçurtmalar gibi kaplıyor göklerimi
gözlerin çağırıyor beni
oysa ben hiç görmedim dünyada gözlerini
takılmadım engellerine nilüfer bakışlarının
bir ses beklediysem yankılansın diye evrenimde
kalbinden benim adıma
sevdalı bir vuruşun özlemiydi süsleyen
sokaklarımı, şehirlerimi
gözlerin çağırsa da beni
çağırmadan kalbin çatlayan gözlerimi
görmeden ellerinde hangi toprakların yayılıp
hangi tohumların yeşerdiğini
tutunmayacağım zamana dilenci gibi
hala uzaklardan işaret parmağıyla 
gözlerin çağırsa da beni
gidiyorum; adımlarım yaz kurdu, güz kefeni



Bende hiç tükenmez bir hayat vardı
Kırlara yayılan ilkbahar gibi
Kalbim hiç durmadan hızla çarpardı
Göğsümün içinde ateş var gibi
Bazı nur içinde, bazı sisteyim
Bazı beni seven bir göğüsteyim
Kah el üstündeydim, kah hapisteydim
Her yere sokulan bir rüzgar gibi
Aşkım iki günlük iptilalardı
Hayatım tükenmez maceralardı
İçimde binlerce istekler vardı
Bir şair, yahut bir hükümdar gibi
Hissedince sana vurulduğumu
Anladım ne kadar yorulduğumu
Sakinleştiğimi, durulduğumu
Denize dökülen bir pınar gibi
Şimdi şiir bence senin yüzündür
Şimdi benim tahtım senin dizindir
Sevgilim, saadet ikimizindir
Göklerden gelen bir yadigar gibi
Sözün şiirlerin mükemmelidir
Senden başkasını seven delidir
Yüzün çiçeklerin en güzelidir
Gözlerin bilinmez bir diyar gibi
Başını göğsüme sakla sevgilim
Güzel saçlarında dolaşsın elim
Bir gün ağlayalım, bir gün gülelim
Sevişen yaramaz çocuklar gibi



Döndüm daldan düşen kuru yaprağa 
    Seher yeli dağıt beni kır beni 
    Götür tozlarımı burdan uzağa 
    Yarin çıplak ayağına sür beni 
    Aldım sazı çıktım gurbet görmeye 
    Dönüp yare geldim yüzüm sürmeye 
    Ne lüzum var şuna buna sormaya 
    Senden ayrı ne hal oldum gör beni 
    Ayın şavkı vurur sazım üstüne 
    Söz söyleyen yoktur sözüm üstüne 
    Gel ey hilal kaşlım dizim üstüne 
    Ay bir yandan sen bir yandan sar beni 
    Yedi yıldır uğramadım yurduma 
    Dert ortağı aramadım derdime 
    Geleceksen bir gün düşüp ardıma 
    Kula değil yüreğine sor beni



burda çiçekler açmıyor
kuşlar süzülüp uçmuyor
yıldızlar ışık saçmıyor
geçmiyor günler geçmiyor.
avluda volta vururum 
kah düşünür otururum 
türlü hayaller görürüm 
geçmiyor günler geçmiyor.
dışarıda mevsim baharmış
gezip dolaşanlar varmış
günler su gibi akarmış
geçmiyor günler geçmiyor.
gönülde eski sevdalar
gözümde dereler bağlar
aynadan hayalin ağlar
geçmiyor günler geçmiyor.
yanımda yatan yabancı
her söz zehir gibi acı
bütün dertlerin en gücü
geçmiyor günler geçmiyor



Ela gözünden akan
Ateşli nazarların
Acaba acımadan
Kimi yakacak yarın? 
Dudakların acaba
Kimlerle öpüşecek? 
Kimler yarın acaba, 
Tuzağına düşecek? 
Anlıyorum, bizlerden
İntikam alıyorsun.
Lakin ey kadın bilsen, 
Nasıl alçalıyorsun.
(11.11.1926)



Yanıyor beynimin kanı, 
Bilmem nerelere gitsem? 
İçime sığmayan canı 
Hangi rüzgara eş etsem? 
Akşam sular karardı mı 
Bir dağa versem ardımı, 
İçimi yakan derdimi 
Sağır göklere anlatsam... 
İçiliversem dem gibi, 
Kırılıversem cam gibi, 
Şamdanda yanan mum gibi, 
Sabahı görmeden bitsem... 
Bir yüce ormana dalıp 
Ya bir dağ bağşına gelip, 
Beni yaradanı bulup 
Malını başına atsam... 
Görünmez kollar boynumda, 
Yarin hayali koynumda, 
Sıcak bir kurşun beynimde, 
Bir ağaç dibinde yatsam...



Başın öne eğilmesin 
    Aldırma gönül aldırma 
    Ağladığın duyulmasın 
    Aldırma gönül, aldırma 
    Dışarda deli dalgalar 
    Gelip duvarları yalar 
    Seni bu sesler oyalar 
    Aldırma gönül, aldırma 
    Görmesen bile denizi 
    Yukarıya çevir gözü 
    Deniz dibidir gökyüzü 
    Aldırma gönül, aldırma 
    Dertlerin kalkınca şaha 
    Bir sitem yolla Allah'a 
    Görecek günler var daha 
    Aldırma gönül, aldırma 
    Kurşun ata ata biter 
    Yollar gide gide biter 
    Ceza yata yata biter 
    Aldırma gönül, aldırma



geçmedi yare sözümüz
yollarda kaldı gözümüz
yere sürüldü yüzümüz
böyleymiş karayazımız. 
çiçekler açılmaz oldu 
pınarlar içilmez oldu 
yar bize gülmez oldu 
böyleymiş kara yazımız. 
yalnız ona yar demiştik 
onda bir şey var demiştik 
o bizi anlar demiştik 
böyleymiş kara yazımız.
hey gönül gene bu gece
kederim geceden yüce
gel susalım beraberce
böyleymiş kara yazımız.



Hey bir zaman bakıp bakıp
Seyrine doyamadığım!
Şimdi gurbette bırakıp
Sesini duyamadığım!
Evde kapanıp kaldın mı?
Seyrana çıkıp güldün mü?
Başkalarının oldun mu?
'Benimsin!' diyemediğim!
Akıtıp gözüm yaşını
Hatırlarım gülüşünü;
Kıvırcık saçlı başını
Göğsüme koyamadiğım!
Dik yamaçların selisin,
Sen benden daha delisin,
Şimdi kimlerin kulusun?
Başını eğemediğim!
Nasıl vurgunum bilirdin,
Niçin benden yüz çevirdin?
Kimlerin koynuna girdin?
Öpmeğe kıyamadığım!



Göklerin yüzü güldü mü
Dünyaya geldiğin zaman? 
Azgın sular duruldu mu
Dünyaya geldiğin zaman? 
Güneşler gibi tek miydin? 
Ay ışığından ak mıydın? 
Böyle nazlı çiçek miydin? 
Dünyaya geldiğin zaman? 
Yıldızlar halin sordu mu? 
Bulutlar selam durdu mu? 
Yerlerin kalbi vurdu mu? 
Dünyaya geldiğin zaman? 
Aşkını candan duymuşum, 
Canım yoluna koymuşum.
Tam dokuz yaşındaymışım
Dünyaya geldiğin zaman.
Kimbilir nasıl güzeldin, 
Göklerden yere süzüldün...
Benim alnıma yazıldın
Dünyaya geldiğin zaman
(1933)



halksız şehirler değil kris, şehirsiz halklar
çok halklar, çok şehirsizler, çok moral bozucu
son günlerde çok kelimesini çok kullanıyorum
her yıl yeni modelleri çıkıyor melankolinin
içimden bir ses gelmiyor, hayır bazen geliyor
içimden bir ses, sesin dışarıdan geldiğini söylüyor
-iki saray odası alana bir saray odası bedava
o montu almam iyi oldu, çok iyi oldu, çok evet
kırışıklıkların geçer, beni seviyorsundur, ama böyle çok ölürüz
nihanka kızılderili bir kızın adı değil, çok değil
radikaller duygusal açıdan sağcı oluyorlar nerden aklıma geldiyse
aşk, sivilcce, direniş, kitaplar ve çay ocağı işletmesi:
-yanlış
hormonlar, atkılar, kitap kokusu parfümü ve sütlü neskafe:
-doğru
böyle muhalif şeyler yazıyorum ve bana ödeme yapıyorlar
çok değerli insanlar binalara doluyorlar, çok değerli
her şeyden kolay etkileniyorum, belgeseller çok acıklı
çarpıcı bir şey yazmak istiyorum, aklıma bir şey gelmiyor
ne zaman aklıma bir şey gelmese, içimden bir ses:
start tabancasıyla intihar eden adamı düşün
son günlerde çok kelimesini çok kullanıyorum
ışıklar açılmıştı, mikrofonlar, herkes çok şık
kahramanca evlerinden çıkıyorlar, vampirlerden korkmadan
kırmızı kravatlar takarak ve birbirlerine katılarak
çok değerliler, çok konuşuyorlar, az ölüyorlar
iki ayak, kırk ayakkabı; az ayak, çok ayakkabı
tek madonna kırık kürk, çok manto tek yalnızlık
çok saray, hiç prenses, prensessiz kadınlar ve kuralları
zayıf kadın sahneye çıkmadan opera bitmez
-şişman kadın işten kovuldu-
son günlerde çok kelimesini çok kullanıyorum
hadi ben kalktım, saçınız güzel olmuş, çok evet
kendi yeniden başlatmamı başlattım, bir şeye benzemedi
çok cehennem, üç saray, yedikule ve can yayınları berbat ciltler
bir hemşirenin adının cecile olması çok acıklı,
başka bir arzunuz var mı dememeli garsonlar
böyle şeylerden çok etkileniyorum, belgeseller çok acıklı
hizmet sektörü, çok hizmetçi, az patron, çok zamirsiz
zamirsizlik kimsesizliktir, şahıslar çok zamir az
katil her zaman uşak, yazarlar çok kötü kalpli
mutfak kapısını açık unutmuşum, kumrular içeri girmiş
ıslak ekmek koymayı unutunca balkona.



Niçin bu derenin suları kara, 
Niçin böyle hırçın akıyor dere? ..
Niçin deli gibi koşup kenara, 
Billurdan kancalar takıyor dere? ..
Arzun tutunmaksa eğer sahile, 
Ey dere, bu coşkun gayret nafile! 
Bu sahil ki savmış nice kafile
Seni tutar mı, ey suyu mor dere? ..
Ağlama ey dere! ..Gürültüsüz ak..
Kader bu: Ne yapsan suyun akacak! 
Çok zordur çırpınıp tutunamamak: 
Fakat bir kere de bize sor dere! ..
(Servetifünun,12.05.1927)



Kadın kum tanesinden bile küçüktü
daha küçüktü deniz kadındaki acıdan
…esip duruyordu o eski rüzgâr
denize ve Samanyolu’na aldırmadan
ve kadın yürüyordu çıplak anılarıyla
kumlara ve yıldızlara basmadan



Seneler sürer her günüm, 
Yalnız gitmekten yorgunum; 
Zannetme sana dargınım, 
Ben gene sana vurgunum.
Başkalarına gülsem de, 
Senden uzakta kalsam da, 
Sevmediğini bilsem de
Ben gene sanavurgunum.
Dağları aşınca başım, 
Geri kaldı her yoldaşım, 
Gerl sevgilim, gel kardaşım, 
Ben gene sana vurgunum.
Gönlüm seninkine yardı, 
Aynı şeyleri duyardı; 
Ayaklarımız uyardı...
Ben gene sana vurgunum.



Öyle günler gördüm ki, aydın gökler kararıp
Bahtım bir bulut gibi üstüme çöker oldu,
Her gözümü yumunca tanıdık yüzler görüp,
Hayaller alev alev beynimi yakar oldu.
Ümitsizlik, gariplik dört tarafımı sarıp
Yüzüm sırıtsa bile, içim yaş döker oldu.
Her sabah ilk ışiklar gözlerimi oyardı,
Uyanan taş duvarlar iniltimi duyardı.
Öyle günler gördum ki, duvarlar gelir dile,
Gözumde canlanırdı eşkiya masalları.
Varlığımı sarardı, hain bir isteyişle
Görmediğim yumuşak bir düşmanın elleri
Kafada çelik gibi fikirler dursa bile
Kalplerin eksik olmaz böyle zayıf halleri:
Bazen kendi kendimin elinden kurtulurdum,
Kalbimi bir çamurda çırpınırken bulurdum.
Öyle günler gördüm ki, dost dediğim insanlar
Ben yanına varınca dudağını kıvırdı.
Bir zamanlar yanımda ağız açmayanlar
Sırtımı sıvazladı, bana oğüt savurdu.
Silahsız gördüğüne saldıran kahramanlar
En alçak tekmelerle beni yere devirdi.
Ruhum bir heykel gibi düşüp parcalanırdı.
Bu sesleri duyanlar gülüyorum sanırdı.
Öyle günler gördüm ki, tabanca sakağımda
Tasarladım aydınlık dünyayı bırakmayı
Gönlüm acıklı buldu, en ateşli çağımda
Sönük bir yıldız gibi boşluklara akmayı
Tabancanın namlusu ısındı yanagımda,
Parmagım istemedi tetiğini çekmeyi
Bir sonbahar yağmuru gibi içim ağlardı
Bir şeyler fakat beni yaşamağa bağlardı.
Ey bir tane sevgilim, ben bugün yaşıyorsam
Sanma ki hayat tatlı, insanlar hoş olmustur,
Dağ başında bir kaya gibiyim şöyle dursam
Etrafım eskisinden daha bomboş olmuştur
Yalnız sana borçluyum bugün dünyada varsam:
Seni her andığımda gözlerim yaş olmuştur
Yaşlar ki bir ırmaktır, dertleri sürür gider,
Gözyaşları içinde seneler yürür gider.
Yok olmak isteğiyle kalbim attığı zaman,
Bana: Yaşa der gibi gülen senin yüzündü.
Dizlerim bir batakta yorgun yattığı zaman
Bacaklarıma kuvvet veren senin hızındı.
Yaşaran gözlerimde, güneş battığı zaman
Sıcak bir yuva gibi tüten senin dizindi.
Sen aklıma gelince her şey gülümserdi.
Ağaçlar sarkı söyler, rüzgar tatlı eserdi.
Ey sevgilim, bilirsin benim ne çektiğimi:
Garip başimın derdi bir yürek taşıyorum.
Anlarsın niçin uzak yerlere baktığımı:
İçinde yaşanmaz bir dünyada yaşıyorum.
Görünce gülme sakın çırpınıp aktıgımı:
Ilık ve aydınlık bir denize koşuyorum.
Sen benim sevgilimsin, sevsen de, sevmesen de,
Aradığım yerlere benzeyiş buldum sende.



Göklerde kartal gibiydim.
Kanatlarımdan vuruldum; 
Mor çiçekli dal gibiydim,
Bahar vaktinde kırıldım.
Yar olmadı bana devir,
Her günüm bir başka zehir; 
Hapishanelerde demir
Parmaklıklara sarıldım.
Coşkundum pınarlar gibi,
Sarhoştum rüzgarlar gibi; 
İhtiyar çınarlar gibi
Bir gün içinde devrildim.
Ekmeğim bahtımdan katı,
Bahtım düşmanımdan kötü; 
Böyle kepaze hayatı
Sürüklemekten yoruldum.
Kimseye soramadığım,
Doyunca saramadığım,
Görmesem duramadığım
Nazlı yarimden ayrıldım.



                -Karacaoğlan Meltemiyle-

Deli gönül bulup-bulup yitirdi	
Ne gözler içirdim hilâl kaşa ben
Herkes başladığı işi bitirdi
Gele-gele yine döndüm başa ben
Ömür gazel döktü gönül güzünden
Hazanın hayratı bize hüzünden
İnan ey sevgili senin yüzünden
Hedef oldum atılan her taşa ben
Pişemedim hasret denen ateşte
Ayağım gölgede başım güneşte
Felek ile tutuştuğum güreşte
Sen olmasan gelir miydim tuşa ben
Niye ey sevgili bu sitem niye
Gurbette ulaştı gün ikindiye
Belki senden haber getirir diye
Boyun büktüm gökte uçan kuşa ben
Geceyi seyrettim gözün diyerek
Hayalini sevdim özün diyerek
Açsın zemheride yüzün diyerek
Beyaz güller ektim kara kışa ben
Gönlün hasretimle gemlendi ise
Gurbet yüreğinde demlendi ise
Gözlerin aşkımla nemlendi ise
Kurban ola’m o gözdeki yaşa ben




Gerçi, kafamı vurdum duvarlara yeisle; 
Gerçi, benden kaçtığın zaman yanlış bir hisle, 
'Niçin anlaşılmadım? ' diye çok inledimdi.
Şimdi kalbim rahattır, şimdi başım serindir...
Kalbim ki senin en son sığınacak yerindir
Ve tekrar geleceğin günü bekliyor şimdi...
Çünkü insanlar yarın isteyince etini, 
Aradığın lekesiz kardeş muhabbetini, 
Yalnız benim serseri kalbimde bulacaksın...
Maskesi çabuk düşer temiz olmayanların; 
Nihayet içyüzünü görerek insanların, 
Göğsüme küçük bir kuş gibi sokulacaksın...
Ben ki her şeye dudak büken bir derbederim, 
Ne kimseye yar olur, ne bahtiyar ederim, 
Fakat sana her zaman hürmetle tapacağım...
Taşlar bile sarsılır duyduklarımı yazsam
Ah kardeşim! .. Ben seni hiçbir şey yapamazsam
Ebedi yapacağım! .. Ebedi yapacağım! ..
(1928)



Burda çiçekler açmıyor,
Kuşlar süzülüp uçmuyor,
Yıldızlar ışık saçmıyor,
Geçmiyor günler, geçmiyor.
Avluda olta vururum; 
Kah düşünür, otururum,
Türlü hayaller görürüm; 
Geçmiyor günler, geçmiyor.
Gönülde eski sevdalar,
Gözümde dereler, bağlar,
Aynada hayalim ağlar,
Geçmiyor günler, geçmiyor.
Dışarda mevsim baharmış,
Gezip dolaşanlar varmış,
Günler su gibi akarmış...
Geçmiyor günler, geçmiyor.
Yanımda yatan yabancı,
Her sözü zehir gibi acı,
Bütün dertlerin en gücü; 
Geçmiyor günler, geçmiyor.



Dillerde gezen adım: 
Bir seciyesiz, bir it.
Nedense olamadım, 
Sizin gibi bir yiğit...
Ne gaye taşıyorum, 
Ne bir dağ aşıyorum; 
Delice yaşıyorum, 
Ne ihtiras, ne ümit...
Yuh...Eğer hayat buysa, 
Bu ahmakça uykuysa...
Bana kim sokulduysa
Hadi dedim, hadi git! ..
Bende çok şey var ama, 
Akıl filan arama...
Ciddiyetle arama
Koydum dikenli bir çit.
Saçıma düşen aklar, 
Ne bir macera saklar; 
Çıkarmaz bu dudaklar, 
Ne bir küfür ne tevhit...
Korkutmaz beni ölüm, 
Bir şeytan kadar hürüm.
Süremez bende hüküm
Ne Allah, ne de Nahit...



Ey gönül, kuşa benzerdin,
Kafesler sana dar gelir; 
Bir yerde durmaz gezerdin,
Hapislik sana zor gelir.
Ey gönül, acaip huyun,
Boğazından geçmez tayın,
Acır testindeki suyun; 
Aklına nazlı yar gelir.
Gözlerin uzağa bakar,
Kimden ne beklediğin var? 
Yar semtinden gelen rüzgar
'Seni unuttu! ' der gelir.
Bakmazsa senin yüzüne
Çok görme elin kızına; 
Dışarda serbest gezene
Hapiste yatan hor gelir.
Ayağında gezen itler,
Başının üstünden atlar; 
Hapise düşen yiğitler
Yari dışarda kor gelir.



Dağlar dik, çeşmeler kuru
Yarimin benzi çok sarı
Ölüm var, dönülmez geri
Yürü yağız atım yürü...
Dağlar geçilmiyor kardan
Aman yok candarmalardan
Ayrılamadım bu yardan
Yürü yağız atım yürü...
Yarim bu gece yoruldu
Kaçırdığıma darıldı
Bak daha sıkı sarıldı
Yürü yağız atım yürü...
Nasıl titriyor korkudan
Kaldırdım onu uykudan
Sesler geliyor doğudan
Yürü yağız atım yürü...
Peşime düştü takipler
Boynumu bekliyor ipler
Zeybekler seni ayıplar
Yürü yağız atım yürü...



Altın saçlarını sıkıca tarar, 
Sonra iki örgü yana bırakır; 
Ayağında pembe dallı mor şalvar, 
Taze gelin gibi süzülür Çakır...
Beyaz ellerine kına yaraşır, 
Mavi gözleriyle bir içim sudur.
Efeler onu el üstünde taşır; 
Köyün bir tanecik orospusudur.
Çakır'sız olamaz hiç bir eğlence
Herkesingönlünü kaplar çünkü sis...
Bazan mal olsa da iki üç gence, 
Yine Çakır'ını ister her meclis...
Geniş meydanlarda yakılır çıra, 
Çakır nazlı nazlı dokunur 'def'e...
Süt gibi rakıyı sunar Çakır'a
Gür bıyıklı, ateş gözlü bir efe...
gitgide açılır sırma cepkenler; 
Kıllı göğüslerinden süzülür rakı.
Bazan birisinin bağrına girer, 
Elma soymak için alınan çakı...
Çakır yılan gibi döner, kıvrılır
-Sırma saçlarında fildişi tarak-
Tabanca çekilir, bıçak sıyrılır, 
O döner elini şıkırdatarak...
Yalnız bazı kere taze gelinler, 
'Bize kocamızı ver! ...diye inler...
O zaman Çakır'ın gözü doludur...
O zaman gözünün önüne gelen
Cepheden şehitlik alıp yükselen
İncecik bıyıklı bir yavukludur...



Ruhumun dalgaları, koşup kabarmayınız.
Her damlanız tutuşan göğsüme birer bıçak.
Kalbim bir kayadır ki, nerdeyse yıkılacak, 
Hayalden köpüklerle kalbimi sarmayınız.
Dümdüz olsam diyorum, ve kumlu  bir sahili 
Yalayan sular gibi siz de yavaşlasanız.
Bilmediğim yeni bir masala başlasanız, 
Çekilse kulağımdan hatıraların dili.
Ey eski günler artık bana yaklaşmayınız, 
Ey hayaller, vurmayın kalbimin sert taşına.
Bütün bir hayat bile değmez bir göz yaşına, 
Ruhumun dalgaları, köpürüp taşmayınız.



Ey yar, bu mektubu aldığın demde
Kara topraklara verdim kendimi...
Herşey bana engel oldu alemde,
Bir çoşkun nehirdim, yıktım bendimi.
Benim gönlüm doğusundan deliydi; 
Başka dünyaların saşkın seliydi...
Bunun böyle olacağı belliydi...
Her şey biter sel yerine döndü mü...
Dünya durmaz, bahar olur, kış olur,
Belki senin gözün yaş olur,
Ben garibim, benim gönlüm hoş olur,
Sevdiklerim ayda yılda andı mı...
Yıldız olur sana ışık tutarım,
Bülbül olur pencerende öterim.
Yer altında belki rahat yatarım
Yer üstünde çektiklerim dindi mi...
Şimdi yaşamayı tatlı bulursun,
Koşarsın, gülersin, tez yorulursun,
Bir gün olur yine bana gelirsin
Deli gönlün yaşamağa kandı mı...



Kurbağa gördü kızı
Birden kesildi hızı
Gözleri yaşlı dedi
Dibimde var bir sızı



Göğsümde gözlerinin sapladığı bir bıçak, 
Beynimde hayaliyle alevlenen bir ocak...
İçerim bu haldeyken herkes garip bulacak: 
Başımı sükunetle taşlara vurduğumu...
Bu sükut çiğnenen bir muhabbetin yasıdır.
Bu sükut bir kömürün içerden yanmasıdır.
Bu sükut beynimdeki cinnetin potasıdır; 
Görüp aldanmayınız sessizce durduğumu...
Ben de nihayet bütün bağları kıracağım; 
Onu ıssız dağlara alıp kaçıracağım, 
Etini bir canavar gibi ısıracağım
Ve, herkes seyredecek nasıl kudurduğumu.
(1928)



Yüzü parladı ayın, 
Bir ses geldi uzaktan: 
Hasta yorgun bir kadın
Şimdi çalıyor keman...
Eriyor, bükülüyor, 
Ayın altında evler...
Kemandan dökülüyor, 
Semailer, peşrevler...
Keman hırçın, mariz, 
Asabını geriyor; 
Dalgalan bir kaç iz, 
Karanlıkta eriyor...
Bazan hazin bir beste, 
Gönüllerde yanıyor; 
Geceden deste deste
Nağmeler toplanıyor...
Sen ey karanlıklara 
Hicran dağıtan kadın! 
Git başka bir diyara! 
Kalbimi parçaladın...



İki üç gece kuşu ötüşürken derinde, 
Hayaletler uçuştu bu yangın yerlerinde.
Gölge gibi yokluğa karıştı yanık evler 
Bacalar gökyüzüne uzanan iri devler
Gibi yumruklarını karanlıklara sıktı...
Gece ümitsizsizlerin kalbinden karanlıktı.
Bir silâhın alevi yırttı bu karanlığı, 
Görüldü bir vücudun yerinde sallandığı...
Uzakta kaybolurken hızlı koşan adımlar, 
Kucakladı kanlı bir vücudu kaldırımlar...
Bir kurşunla yerlere yıkılan bir serseri
Kazıyor tekmeliyor ayaklarıyla yeri...
Gemi halatı gibi kolları geriliyor; 
Vücudu yılan gibi kıvrılıp seriliyor...
Ölümün korkusudur şimdi beynini yakan.
Bir ıstırap nehridir ağzından dökülen kan.
Gözleri deli gibi fırlamış çanağından; 
Yaşlar yuvarlanıyor ateşli yanağından...
Dalga dalga kan olmuş mor çiçekli mintanı, 
Göğüsünü parçalayıp çıkmak istiyor canı...
Istırap korku hüzün gözlerinde birikmiş, 
Sönük nazarlarını  sabit bir yere dikmiş.
O gözler bazan her şey bazan da buzlu bir cam...
Renksiz dudaklarını araladı: 
-Ah anam! ..
Acı bir hırıltıyla  parçalandı gıtlağı; 
Ecel çözdü hayatla arasındaki bağı.
Çenesi yana düştü gözünün feri söndü, 
Vücudundaki en son hayat eseri söndü...
Halbuki  bir zamanlar bu da kabadayı imiş, 
Bu da adam öldürmüş bu da canlara kıymış; 
Günahının tokadı onu da yere serdi: 
Kuduz köpek gibi sokaklarda geberdi...



Gönül senden neler çektim
Keder ektim, hicran biçtim.
Ne bağ dedin, ne gül dedin,
Yaktın yıktın viran ettin.
Bağımda çiçekler açtı
Bülbülüm kafesten kaçtı.
Varsın eğlensin demedin
Baharımı hazan ettin.
Kızıl ufkumda bir güneş,
Doğacaktı ruhuma eş.
Önüme bir perde çektin
Her yanımı zindan ettin.
Sularım vardı, billûrdan
Kadehim cam değil, nurdan.
Pınarıma zehir kattın,
Daha içmez mi zannettin?



 Mayıs, ayların gülüdür, 
 taze bir çiçek dalıdır, 
 İçerim ateş doludur; 
 Mayıs‘ta gönlüm delidir. 
 Yeşil dağlara göçülür, 
 Kırmızı şaraplar içilir; 
 Yarim dökülüp saçılır, 
 Mayıs‘ta gönlüm delidir. 
 Göklere karşı yatılır, 
 Dertlerimiz unutulur; 
 Eski sevgiler atılır; 
 Mayıs‘ta gönlüm delidir. 
 Uzakta kuşlar seslenir; 
 Gönlüm genişler beslenir; 
 Yaşamağa heveslenir, 
 Mayıs‘ta gönlüm delidir. 
 Yumuşak rüzgarlar eser; 
 Çimenlerde yarim gezer, 
 Yanılır, bana gülümser; 
 Mayıs‘ta gönlüm delidir.



Meleksin abla; şaka ile sana kim derse: adamsın
Benim gönlümde sen bil ki sada deminde kurbağasın



Bu karanlık, bu uzun kış gecelerinde...
Soğuk, buzdan bir perdeyle süslerken camı, 
Dolaşırken birçok siyah gölge odamı, 
Damarımda kurşunlaşıp donarken kanım; 
Yine seni düşünmekle geçer zamanım...
Bu kimsesiz... Bu mahzun kış gecelerinde...
Serpilirken pencereme avuç avuç kar...
İçerimde hicranlardan bir nehir akar...
Karların da lambam gibi rengi sarıdır...
Onlar yırtık bir mektubun parçalarıdır: 
Rüzgar, sana yazdığımı geri getirdi...
Pencereden dondurucu bir nefes girdi...
Rüzgar yaptı her çatıda ayrı bir makam...
Yine senin hayalini gördüm bu akşam...
Hançeremden alev gibi çıktı bu çığlık: 
-Git istemem! .. Git istemem! .. Çık odamdan çık! ..
Ah! .. Ne dedim? . Hayır gitme.. Hayır gitme... Gel! ..
Ben git dedim, dedim ama sen işitme... Gel! ..
Sensin beni en onulmaz yerimden vuran, 
Fakat sensin yine boş ömrü dolduran...
Bu çılgının senden başka muini var mı? ..
Gitme... Beni senden başka kimse anlar mı? ..
Gözlerimi sen ki başka bir ufka açtın...
Nerdesin ya? .. Nerdesin ya? .. Ah neden kaçtın? ..
Yapyalnızım... Etrafımda yok senden bir iz...
Odam sessiz... Dışarda yağan kar sessiz...
Bu geceler dayanılır gibi değil ki...
Ey şimdi bu satırları okuyan bil ki: 
Istıraplar yüz katlı kış gecelerinde...
Fakat kızgın yanardağlar çıksa bağrımda, 
Senin için ben her derde katlanırım da
Derim ki: 'Bu gecelerin ızdırabiyle, 
Ben ağlasam, harap olsam, çıldırsam bile; 
Sen ateşli vücudunla ısınan rahat, 
Yatağında bir rahibe saffetiyle yat...
Yat ve uyu! .. Bu tatlı kış gecelerinde...'
(1928)



Sevgilim! Bak bu gece
Kırık kalbine, ince
Bir ok saplı kurbağa
Ölüvermiş gizlice...
Benzi aydan da sarı
Görmeden bak, ilk karı
Dudakları kitlendi
Suya düştü kitarı
Yıllarca vaklamıştı
Neler araklamıştı
Öteki şairlerden, 
Aşkını saklamıştı
Boyundan büyük sazı
Mest etmişti bin kazı
Dayandı her kahra da
Çekemedi son nazı
Daha pek genç yaşında
Bin dert vardı başında
Kitarası kırıldı
Kendi mezar taşında
Çık onu ez sevgilim! 
Üstünde gez sevgilim! 
Ayağın kirlenirse
İşte bir bez sevgilim!



Keskin bir hamızı döktüm avucuma
Seyrettim kaynayıp oyuluşunu
Bir toprak potaya koyup erittim
Sonra bir nefeste içtim kurşunu
Parça parça etti göğsümü kurşun
Avucum sömürerek içti hamızı 
Sarı dişlerimi açıp sırıttım: 
Kafama çıkmasın diye bir sızı.
Bana yabancı bir gövde üstünde
Her şeye yabancı bir baş olmuşum.
En keskin hamızın işlemediği
Bir taş olmuşum ben, bir taş olmuşum! 
(1930)



Allahım! .. İşte bugün,
Şu zavallı ömrümün
En matemli bir günü.
Elim böğrümde kaldım,
Ben bugün haber aldım:
Babamın öldüğünü.
Bitti hayatın tadı,
Bu haber bırakmadı,
Dudağımda tebessüm.
Kalbim oyuldu yer yer,
Aman Yarabbi, meğer
Ne acıklı imiş ölüm
Daha birkaç gün evvel,
Yüzümü okşayan el,
Şimdi toprak oluyor.
Kendi vücudum kadar
Bana yakın olanlar,
Birden, uzak oluyor.
Ah Baba! ..Daha düne
Kadar senin göğsüne
Saklıyordum başımı.
İnan babacığım, inan,
Bu ateş, menba’ından
Kuruttu gözyaşımı...



Ey gönül, kuşa benzerdin,
Kafesler sana dar gelir; 
Bir yerde durmaz gezerdin,
Hapislik sana zor gelir.
Ey gönül, acayip huyun,
Boğazından geçmez tayın,
Acır testindeki suyun; 
Aklına nazlı yâr gelir.
Gözlerin uzağa bakar,
Kimden ne beklediğin var? 
Yâr semtinden gelen rüzgar
‘Seni unuttu! ‘ der gelir.
Bakmazsa senin yüzüne
Çok görme elin kızına; 
Dışarda serbest gezene
Hapiste yatan hor gelir.
Ayağında gezen itler,
Başının üstünden atlar; 
Hapise düşen yiğitler
Yâri dışarda kor gelir.



Güneş karşı dağlardan çıkarken yavaş yavaş
Köprüde görülüyor hararetli bir telaş
Kemerlerden geçerken zerzevat kayıkları
Sislere gömülüyor Marmara açıkları.
Yeni gelen bir vapur çalıyor tiz bir düdük
Yanaşarak köprüye alıyor bir öpücük
Köprü yangınlığıyla bu hoyratça busenin
İnliyor tatlı tatlı... İnliyor derin derin...
Ufacık bir istimbot ötüyor canavarca,
Bu sesle sarsılıyor köprü dakikalarca...
Artık o da uykunun zincirini kırıyor...
Bu ihtiyar haliyle köprü barındırıyor
Nice sefil muhitin, sefil çocuklarını...
–Akıntı sürüklerken karpuz kabuklarını,
Mavnalarla dolarken boş kemerlerin altı–
Dubaların üstünde yığın yığın karaltı
Görülüyor ki, bunlar köprünün çocukları; 
Bunlar işte hayatın, bugünün çocukları...
Bakın! .. Birisi yana eğerek kasketini,
Güneşe yalatıyor kabuk tutan etini...
Kimbilir ki bu çocuk ne işler işleyecek? ..
Belki üç kuruş için birini şişleyecek,
Yahut bir mağazanın delecek kasasını,
Bu vaka artıracak mücrim piyasasını:
Hemen kolundan tutup atacaklar hapse...
Fakat ya onun cürmü tamamen bizdeyse? ..
Çünkü o, cemiyetin, bizim mağdurumuzdur,
Onu bu hale koyan bizim kusurumuzdur...
Biz şüphelenmiyoruz mesuliyetimizden,
Fakat böyle sürünen bu çocuklar da bizden...
Bu zavallıların da kanı ve eti bizim,
Bu çocukların bütün mesuliyeti bizim...
Bir parça düşünelim biz de vazifemizi...
Çünkü bu nesil yarın tel'in edecek bizi...
Bu biçare sürüyü geliniz kurtaralım! 
Biz onları bir öz kardeş gibi saralım...
Onlar kendilerine açılan bir aguşa
Nasıl atılacaklar bilseniz koşa koşa...
Ah! Onlar tutunacak birer el arıyorlar,
Bize yalvarıyorlar! .. Bize yalvarıyorlar...
Sırayla oturmuşlar dubanın kenarına
Güneş hayat veriyor köprü çocuklarına...



Köyden istasyona giden yol, eriyen karlarla diz boyu çamurdu.
İki mızrak boyu yükselen güneş, tarlaları hala örten
karların üzerinde pırıltılarla ve göz kamaştırarak yanıyor, fakat
yoldaki pis su birikintilerine vurunca donuk sarı bir renk alıp
boğuluyordu.
Kocaman ve altı çivili kunduralarını çıplak ayaklarına geçirmiş
olan küçük Hasan, sağ koluna aldığı güğümü, ara sıra
dinlenerek sürüklemeye çalışmaktaydı. Bazan sol elindeki çinko
maşrapayı yere bırakarak ağır yükünü vücuduna daha az
ağrı verecek bir şekilde kavramak istiyordu. Ağzına kadar ayranla
dolu olan güğümün alt kenarı her adım atışında dizlerine
vurmakta ve dirseğine kadar geçirdiği sapı, kolundan kurtulup
önüne yuvarlanmak ister gibi, ileri hamleler yapmakta idi.
Kunduralarının arka tarafı o kadar dışarı doğru eğilmişti ki, çocuğun
topukları ayakkabının ökçesine değil, doğrudan doğruya
çamura basıyordu.
Yaz kış, her gün gitmeye mecbur olduğu bu iki saatlik yol
bu sefer daha uzamış gibiydi. Tam yarı yolda bulunan küçük
ve kuru söğüt ağacı henüz ufukta ve sisler içindeydi.
Küçük Hasan senelerden beri gördüğü şeylere alakasız
gözlerle bakıyordu. Kuru sazların arasında çorak ovayı oyarak
geçen ve ta yanına gelmeden farkına varılmayan dört adım genişliğindeki
küçük derenin, yan yana uzatılmış üç kalastan ibaret
köprüsü artık çökecek kadar sallanmaya başlamıştı.
Biraz daha yukarda, küçük bir sırta dayanarak ovaya bakan
değirmenin uğultusu duyulmuyordu. Bu kış günlerinde üç
gün işlerse beş gün işlemiyor, kapısının önündeki, yaprakları
dökülmüş, üç söğütle tamamen terk edilmiş bir viraneyi andırıyordu.
Küçük Hasan hiçbir şey düşünmeden ilerliyordu. Ne evde
kendisinin dönmesini bekleyen iki küçük kardeşi, ne de dört
saat uzaktaki nahiye merkezinde hizmetçilik yapan anası bu
anda aklında değildi. Ayranını satıp satamayacağını da düşünmüyordu.
Kafasında yalnız bir şey vardı: Bu yolu tekrar yürümek,
geri dönmek mecburiyeti...
Uzun bir ağlamanın sonundaymış gibi içini çekti. Maşrapayı
tuttuğu sol elinin çatlaklarla örtülü üst tarafı ile burnunu sildi.
Gözlerini ileri çevirince istasyona yaklaştığıni gördü.
İki tarafı çıplak dağlarla çevrilen bu upuzun ovanın tam
orta yerinde yapayalnız duran ve etrafındaki yapraksız akasyalarla
daha zavallı görünen bu soğuk bina, oraya rastgele atılmış
bir taş parçasını andırıyordu. Günde iki defa geçen posta treni
bile, ne diye bu manasız yerde duruyorum diye hayret eder gibiydi
ve birkaç dakika durduktan sonra kalkarken, çaldığı düdükte
keyifli bir ıslık edası vardı.
Küçük Hasan, istasyonun tahta parmaklıkla ayrılan hududuna
gelince biraz dinlendi, sonra yine tahta parmaklıklı kapıyı
aralayarak içeri süzüldü.
İstasyon binasıyla raylar arasında kalan dört beş adım genişliğindeki
yerde, heybelerinin üstünde oturan iki köylü ile,
kaputunun içinde büzülmüş gibi duvara dayanan bir jandarmadan
başka kimse yoktu. Burası öyle tren zamanı çeşit çeşit
kebapçılar, gazozcular, yemişçilerle dolan büyük istasyonlardan
değildi. Ancak yazın civar köylerden kara üzüm, kavun,
karpuz getiren beş on köylü burasını canlandırırdı. Kışın ise
küçük Hasan'la üç dört günde bir küçük bir küfe kış armudu
getiren topal ve ihtiyar bir köylüden başka kimse ortalıkta görünmezdi.
Tren geldikçe rahatsız edilmiş bir suratla ortaya çıkan
istasyon memuru, işi biter bitmez derhal odasına çekilir,
bütün gününü, on senelik akümülatörlü radyosundan bir ses
çıkarabilmek için asla yeis getirmeden uğraşmakla geçirirdi.
Bugün, kış armudunu satan köylü de ortada yoktu. Küçük
Hasan güğümü yerin ıslak kumları üzerine bırakarak rayları
seyre daldı. Her gün yüzlerce adamı bilmediği bir yerden alıp
bilmediği bir yere götüren bu upuzun ve sonu olmayan demirlerin
arasında, gelip geçen lokomotiflerin bıraktığı siyah yağ lekeleri
görülüyordu.
Keskin bir düdük sesi ile irkildi. İstasyona gelen tren, kendini
haber veriyordu. Lokomotif tam yağ lekelerinin üstüne
geldi ve durdu.
Küçük Hasan, kurulu bir makine gibi, güğümü ve maşrapayı
yakalayarak trenin boyunca koşmaya ve başını pencerelere
kaldırarak:
-Ayran, ayran, temiz ayran! - diye bağırmaya başladı.
Yazın -buz gibi! - diye bağırırdı; şimdi, bu soğuk havada,
sanki her ayran kelimesinin başında hala o -buz gibi- sıfatı
vardı. Kimse başını çevirip bakmıyordu bile. Trenin hemen hemen
bütün camları kapalıydı, açık olan bir iki tanesinde de boyalı
saçlı, yün bluzlu kadınlar duruyordu.
Küçük Hasan'ın gözleri, delecekmiş gibi, kapalı camlara
dikiliyor ve bunların arkasında teneke maşrapadan ayran içebilecek
insanlar; hali vakti yerinde köylüler, boyunbağsız esnaflar,
izinli giden askerler, hasılı susamış kimseler arıyordu.
Bir baştan bir başa üç kere koştu. Güğümün keskin kenarlı
dibi ince bacaklarına çarpıp acıtıyor, fakat o, azıcık yüzünü
buruşturarak:
-Ayran, temiz ayran! ..- demeye devam ediyordu.
Dört bardak, hiç olmazsa dört bardak satabilseydi. Buna
mukabil alacağı on kuruşla eve bir kara ekmek götürebilirdi.
Onun gelmesini, aç bir uyuşukluk içinde dört gözle bekleyen
iki küçük kardeşinin hayali gözünden şimşek gibi gelip geçiyor
ve o hep bağırıyordu:
-Temiz ayran... Temiz...-
Annesi hizmetçi bulunduğu yerden haftada bir kere, birkaç
saat için geliyor, yanında biraz yufka, birkaç soğan, bazan da
yarım desti pekmez getiriyordu. Fakat bunlar, üç tane aç mideye
iki gün bile yetmiyordu... Ondan sonra iki kardeşi beslemek
vazifesi küçük Hasan'a düşüyordu. Biri iki, öteki beş yaşında
olan bu sıska çocukların bütün işleri, basık tavanlı bir damdan
ibaret olan evde ellerine ne geçerse yemekten ibaret gibiydi.
Küçük Hasan hergün yoğurt çalmak için kendisine lazım olan
mayayı onların yetişemeyeceği ve bulamayacağı bir yere -tavan
direklerinin duvarla birleştiği köşeye- saklamaya mecbur
oluyor ve her gün, istasyonda bulunduğu sırada, bu iki aç midenin,
kendileriyle aynı çatı altında aynı açlığı çeken ihtiyar keçiyi
bile yiyeceklerinden korkuyordu.
Çok akşamlar, koltuğunun altında getirdiği ekmeği ortaya
koyarak ayran boşaltmak için bir toprak çanak getirmek üzere
ocağın yanındaki köşeye gider, sofra başına döndüğü zaman o
balçık gibi ekmekten ortada bir şey kalmadığını dehşetle görürdü.
O zaman kendisi bir çanak ayran içer, açlığa alışmış olan
midesinin hafif ezilmelerine kulak asmadan, eski bir pösteki
üzerinde yatan kardeşlerinin yanına, delik deşik ve yağlı bir
yorganın altına sokulurdu.
Onu asıl dehşete düşüren, kardeşlerinin bu kuyu gibi daima
yutan ve hiç doymayan mideleri değildi; eli boş olarak eve
döndüğü zaman, bu iki sıska mahlukun kendisine nasıl parlak
ve büyümüş gözlerle ve nasıl sonsuz bir kinle baktığını hatırlayınca
tüyleri ürperiyordu. Şimdi de bu korkuyla avazı çıktığı
kadar bağırdı:
-Ayran... Ayran! ..-
Trenin üçüncü mevki vagonlarından birinin penceresi indirildi.
Uzun boyunlu, kasketli, kır bıyıklı bir baş uzanarak:
-Ver bakalım bir tane! - diye seslendi.
Küçük Hasan maşrapayı titreyerek uzattı. Adam minimini
gözlerini maşrapanın içine dikerek sindire sindire içiyor ve sulu
ayranı bıyıklarının ucundan yakalıksız gömleğine damlatıyordu.
Maşrapayı uzatarak:
-Doldur bir daha! ..- dedi.
Onu da içtikten sonra yeleğinin cebinden bir onluk alıp
aşağı attı:
-Ver beş kuruş! ..-
Küçük Hasan:
-Yok ki! - dedi ve etrafına bakındı. Ortalıkta istasyon memurundan
başka kimse kalmamıştı. O da, hafiften kar çiselemeye
başladığı için, boynunu içeri çekmiş, trenin kalkmasını
bekliyordu. Çocuk güğümünü olduğu yerde bırakarak ona koştu,
parayı uzattı:
-Şunu iki çeyrek yapsana! ..- dedi.
Memur cevap vermeden arkasını döndü ve hareket kampanasını çaldı.
Trenin penceresindeki uzun boyunlu adam eliyle işaret ediyor:
-Gelsene ulan! - diye bağırıyordu. Küçük Hasan o tarafa
koştu. Penceredeki:
-Ver on kuruşu! ..- dedi.
Çocuk derhal parayı uzattı. Tren yavaşça harekete geçmişti.
Adam parayı yine yeleğinin cebine koyduktan sonra, çaresiz
bir eda ile:
-Yok çeyreğim, ne yapalım! - dedi.
Vagon küçük Hasan'dan beş altı adım uzaklaşmıştı. Uzun
boyunlu adam, pencereden sarkarak:
-Hey, çocuk, hakkını helal et! - diye bağırdı. Küçük Hasan
hiçbir şey anlamıyormuş gibi bakakalmıştı. Tren hızlanıp uzaklaşıyordu.
Tekerleklerin gürültüsü arasında adamın sesi tekrar duyuldu:
-Helal et bakayım, helal et! .. Hadi! -
Küçük Hasan bir şeyler mırıldandı. Sonra güğümünü alarak
istasyon duvarının kar tutmayan bir kenarına çömeldi.
Kar adamakıllı serpiştirmeye başlamıştı. Küçük Hasan eve
eli boş dönmektense akşam trenine kadar beklemeye karar verdi.
Soğuktan donan ellerini ovuşturuyor ve annesinin keçi
kırptıkları makasla kestiği kertikli saçlarını kaşıyordu. Rüzgardan
gözleri yaşarıyor ve mavi gözlerini saran kirpikleri çapaklanıyordu.
Akşama kadar bu köşede bekledi. Ara sıra ayağa kalkıp
dizlerini ovuşturuyor, sonra tekrar çömelerek kafasının içindeki
sisli boşluğa gözlerini çeviriyordu. Düşünmesi ve tahayyül
etmesi kendisine hoş gelecek hiçbir şey mevcut olmadığı için,
bu boşluk ona bir dinlenme gibi geliyordu. Birkaç kere anası
aklına geldi. Onun ağlamaklı yüzünü görür gibi oldu. Üç küçük
çocuğunu toprak bir damda bırakarak başka köylerde ve el
yanında birkaç lokma için didinen bu kadına karşı garip bir
merhamet duyuyordu. Bunda, biraz da, kardeşlerine karşı anasıyla
aynı vaziyette bulunmasının tesiri vardı. Evdeki iki aç
mahluk haftada bir gelen zavallı kadını da hep o kin dolu bakışlarla
karşılarlardı. Kadıncağız, getirdiği bulgurdan yağsız
bir çorba yaparken, kuru kuru hıçkırıklarla iktifa eder, (yetinir)  evi
bir parça düzeltmeye çalışır, akşama kadar kaldıktan sonra, bazen
bir kelime bile konuşmadan çıkar giderdi. Küçük Hasan onun
ağzından babasına veya herhangi bir akrabaya dair bir kelime
bile duymamıştı. Zaten kendini bildiğinden beri bir an bile
bunları merak etmiş değildi. Hayatı istasyonda ayran satmaktan
ve küçük kardeşlerini beslemekten ibaret sanıyordu. Bunun
için de bir tek korkusu vardı: Ya anam yine günün birinde eve
gelip birkaç gün yatar, iniltiler içinde ve kendi kendine bir çocuk
daha doğurur, beş on gün sonra onu da başıma bırakarak
giderse, diyordu... Bu yeni misafiri de doyurmak kendisine
düşecekti. Köylü de onların evinden nedense uzak kalmayı tercih
ediyordu. Kapılarını bir gün bir insanın açtığı görülmemişti.
Hayat eskisinden daha feci olarak devam edecek ve Hasan,
günden güne sütü azalan ihtiyar keçinin yardımıyla bu müthiş
mücadeleyi başarmaya çalışacaktı. Gününün boş zamanlarını
keçiyi otlatmak, karlı havalarda ise dere boyunda, bir karıştan
kısa, kuru otlar bulup hayvana getirmekle geçirecekti.
Yazın işleri o kadar fena değildi. Sabahleyin serinde yola
çıkarsa istasyona yorulmadan varıyor, hemen hemen bütün güğümü
satıyordu. Cebine doldurduğu ufak paralar kadar, belki
de daha fazla onu sevindiren bir şey de, köye dönerken yükünün
hafif olacağı düşüncesiydi.
Sabah treninde bütün ayranı satamasa bile, akşam trenine
kalıyor, fakat istasyona ekin getiren köylüler öğleyin ekmek
yerken çok kere bütün güğümü haklıyordu.
Akşam treni saat dört buçukta geldiği için yazın ortalık kararmadan
köye dönebiliyordu. Fakat bugün daha trene yarım
saat kala istasyon korkutucu bir alacakanlığa gömülmüştü.
Ayazda ve karanlıkta kalkıp geri döneceğini düşünerek titredi
ve hemen gitmek istedi. Fakat bu sırada odasından dışarı çıkan
istasyon memuru trenin yakın olduğunu anlattı.
Trenin istasyonda durmasıyla kalkması bir oldu. Küçük
Hasan kapalı ve puslu pencerelerin arkasında hayal meyal belli
olan insan şekillerine bakarak trenin bir başından öbür başına
koştu ve -Ayran, temiz ayran! - diye bağırdı, kocaman kunduraları
ıslak kumlarda gıcırtılar yapıyor, karlar bağırmak için açtığı
ağzına doluyordu.
Vagonların pencerelerinden dökülüp yerdeki su birikintilerine
yayılan soluk muştatil (dikdörtgen biçimindeki)  ışıklar sıçraya sıçraya
uzaklaşırken küçük Hasan güğümünü kavradı ve tahta parmaklıklı kapıyı
iterek köyün yolunu tuttu.
Henüz karanlığa alışmayan gözlerine kar parçaları vuruyordu.
Güğümün içindeki ayran her adımda çalkalanıyor ve
garip sesler çıkarıyordu. Yavaş yavaş sırtından içeri işleyen rutubet
onu titretmeye başlamıştı.
Hiçbir şey düşünmeden, hiçbir şey hissetmeden ve bir hayvan
gibi yolunu alışkanlıkla bularak yürüyordu. Ovanın içerisine
doğru daldıkça pabuçlarının ve güğümdeki ayranın sesine
başka sesler de karıştı. Uzaklarda birtakım hayvanlar bağrışıyordu.
Müthiş bir korku ile zangır zangır titremeye başladı. Adımlarını
daha hızlı atmaya çalışıyor, fakat ayakları birbirine dolaşıyordu.
Soğuktan uyuşan bacaklarında, güğümün her çarptığı
yer dakikalarca sızlıyordu.
Karanlıktan, yüzünü kamçılayan kar ve rüzgardan, dizlerine
sıçrayan çamurdan ve duyduğu seslerden korkuyordu. Açlığı,
sıska kardeşlerinin korkunç gözlerini, yorgunluğunu unutmuştu.
Bir an evvel köye varmak, ocakta küllenen bir odun
parçasıyla aydınlanan toprak dama girmek ve bir köşede saklanmak
istiyordu. Ne yatmak, ne dinlenmek, sadece bir dört
duvar arasında bulunmak... Bu geniş karanlıktan, bu seslerden
kaçmak...
Ayakkabıları çamurda saplanıp kalmıştı. Yalınayak koşuyordu.
Savrulan güğümden üstüne başına ve yerlere ayranlar
saçılıyordu. Birbirine vuran dişlerinin arasından manasız korku
sesleri fırlıyordu.
Uzaklardaki hayvan sesleri gitgide yaklaşıyor gibiydi. Halbuki
yarı yoldaki kuru söğüt ağacını daha yeni geçmişti. Çapaklı
gözlerini karanlığı delmek ister gibi açarak ilerilere baktı.
Hiçbir şeyler göremedi. Havanın güzel olduğu gecelerde bile
ışıkları ta kenarına gelmedikçe görünmeyen köy ona, varılması
imkanı olmayan bir yer gibi geldi. Bir yere sıkıştırıldığını ve kaçacak
yer olmadığını anlayan bir hayvan gibi vahşi ve nihayetsiz
bir korku duydu. Elinden ayran güğümünü ve maşrapayı
fırlatarak koşmaya ve gırtlağından anlaşılmaz sesler fırlatmaya
başladı. Bunlar bazan -Ana... Ana! - der gibi oluyor, bazan da
-A...A...Aaah- -A...A...Aaah- halinde karanlığa yayılıyordu.
Hayvan sesleri daha yakınlaşmış, yolun ilerisinde, karların
arasında, birtakım karaltılar belirip tekrar kaybolmaya başlamıştı.
Küçük Hasan dizlerinin artık kendisini taşıyamayacağını
hissetti. Korku her tarafını bağlamıştı. Çıplak ayaklarının cıvık
çamura her basışında çıkardığı ezik ses, sırtına bir kamçı gibi
iniyor ve korkusunu birkaç misli artırıyordu. Boğazına bir şeyler
tıkanmıştı. Çatlak elleriyle gözlerini silerek ileri bakmak isterken
dizlerinin üstüne yuvarlandı. Kalktı, fakat beş altı adım
sonra tekrar düştü. Boğazından fırlayan sesler daha vahşi bir
şekil almıştı.
-Ana...Ana! - derken sesi, gitgide yaklaşan ve kar üzerinde
kayıyormuş gibi süratli adımlarla etrafında daireler çizen hayvanların
bağırışından farksız oluyordu.
Büzülmüş bir halde yolun çamurları üzerine uzanan vücudunu
kar örtmeye çalışırken o hala birbirine vuran dişlerinin
arasından:
-Ana... Anacığım... Ana! - diye mırıldanmaya çalışıyordu.
Bu sırada, birkaç yüz metre ötede, evlerinin tahta kapısı arkasında
rüzgarın sesini dinleyerek küçük Hasan'ı bekleyen iki
kardeş, onunkine pek benzeyen bir korku ile titriyorlar ve köyün
etrafında dolaşan kurtların sesini duydukça, birbirlerine
sokularak ağlaşıyorlardı.



Bir saat, ta uzaklarda ikiyi çaldı...
Şehir artık kâbuslu bir uykuya daldı...
Sarınarak ben de eski bir pardesüye,
Sağa, sola yıkılarak indim köprüye...
Ne dizimde kuvvet, ne cepimde para...
Bilmiyorum niçin geldim buralara! 
Hava berbat... Deniz ulur, gökyüzü ulur
Bu soğukta iliğime işledi yağmur...
Bakmayarak fırtınanın boğuk sesine
Çöküverdim köprünün bir kanepesine...
Deniz bazan susup bazan homurdanıyor; 
Üsküdar’da birkaç ışık sönüp yanıyor:
Eşelenen kıvılcımlı bir mangal gibi...
Gece sarmış etrafı bir siyah şal gibi...
Kırbacını dalgaların vurup sırtına; 
Onları da kudurtuyor şimdi fırtına...
İşte böyle yerler, gökler saçarken ölüm,
Ben buraya nasıl geldim, onu düşündüm:
Bir bardayım, eğlencesi, zevki yerinde; 
Bütün gözler sahnedeki Rus dilberinde...
Büküldükçe ihtirasla onun kolları,
Sarhoşların alkışları sarsıyor barı...
Cüzdanlardan birer birer çıkıp liralar,
Kafaları dumanlıyor buzlu biralar.
Ellerinde çalgıları, perişan, harap,
Deli gibi çırpınıyor bir sürü Arap.
Hummalı bir hararetle başladıkça dans,
Kuduruyor vücutları saran ihtiras...
Bu coşkunluk azalıyor geçen vakitle; 
Dağılıyor sonra yavaş yavaş bu kitle,
Sallanarak fırlıyorum ben de dışarı.
Vücudumu kavrıyor bir kış rüzgarı...
Veriyorum saçlarımı vahşi boraya,
Düşüyorum bir serseri gibi buraya.
Ufuklarda pembe pembe belirdi şafak...
Ah yarabbi! .. Biraz sonra sabah olacak...
Ben halbuki dün geceden beri uykusuz,
Büzülüyor üşüyorum, her tarafım buz...
Hiçbir şeyi kavramıyor dimağım,
Pek bitkinim, bilmiyorum ne yapacağım...
Ah... Gittikçe çoğalıyor kafamdaki sis
Bir köşede uyusaydım görmeden polis...



bir paçavra yırtıldı kamıslar arasında
bak sevgilim,haddini bilmeyen bir kurbaga,
basladı yosunlarla serenatlar çalmaya
ıstırap ses haline gelmis yaygarasında
senelerce tozlu bir rafta uyuyan keman
böyle sikayet eder reçinesiz yaydan
fakat senin karsında bu ne kadar küstahlık
bir kere kendisine bakmıyor mu bu alık
nasıl açıyor sana gönlünün yarasını? 
acaba ne umuyor böyle gevezelikte? 
simdi,ayaklarımla öpüsen bu esikte
bilmiyor mu kaç asık kırdı gitarasını? 
o da bilir bunların neticesizligini
o da senin karsında duydu acizligini
o da nadimdir gönül verdigine sevgilim! 
madem ayak ucunda bir kurbaga vaklıyor
karanlık simdi bütün cürümleri saklıyor
onu çigne sevgilim! onu çigne sevgilim!



Gece, yavaşça siyah mantosunu sürükler
Vapurlar, şimdi suya bırakılmış kütükler,
Ufuk, banyo edilen bir fotoğraf camıdır..
Dağlar dudaklarını boyar pembe bir tüyle
Köprüde fersiz gözler açılır üzüntüyle
Sabah, ızdırap çeken kalplerin akşamıdır..
Kollarını gererken iş bekleyen bir sandal,
İlk ışıklar açılır esmer sularda dal dal; 
Rüya görür kıyılar bir uyanık uykuda..
Gecenin bir mehtabı andırırken sonları,
Gemi fenerlerinin ziyadan bastonları
Kaybolur ağır ağır kurşunileşen suda..
Paslı mızraklar gibi uyuklayan direkler
Bir gün yapacakları muhayyel cengi bekler,
Uçuşur beyaz deniz kuşları alay alay..
Buruşuk bir deriyi andırır titreyen su,
İner merdivenlerden ilk vapurun yolcusu,
Uyandırır ihtiyar köprüyü bir tramvay..



İki candarma İdris’i aralarına almış götürüyorlardı.
İdris ayaklarına basamayacak haldeydi. Candarmalar çok dövmüşlerdi, fakat seke seke yürümeye çalışıyordu.
Bayram namazında İmamköy Camii’ni bastığını ve orada namaz kılanları soyduğunu en nihayet itiraf etmişti.
Halbuki böyle bir şeyden haberi bile yoktu…
Ne çare? .. Dayak bu… Her şeyi söyletir.
En aşağı yedi sene yiyecekti.
Seke seke yürüyor, ara sıra ayağı bir taşa takılıp sendeledikçe candarmaların birisi koluna yapışıyordu.
Biraz yürüdükten sonra kendisine bir de sigara verdiler…
Bunlar da aslında fena adamlar değildi… Fakat ne yapsınlar, vazife… Takibe çıkarken, -faili bulmadan gelirseniz gözüme görünmeyin! - diye yüzbaşı sıkı sıkı emirler vermişti. Köyü soyan çoktan kirişi kırmış olacağı için, ne yapıp yapıp fail bulmak lazımdı.
İdris de zaten kaç senedir buralarda serseri serseri dolaşıyor, binbir türlü dalaverelere girip çıkıyordu.
Birkaç kere de sigara kağıdı ve çakmaktaşı satarken yakalanmıştı.
Asıl mühimi, köylü kendisinden şikayetçiydi. İlk zamanlarda rahmetli babasının -babası köyün imamıydı- hatırını sayanlar bile onun bu hallerini görünce kaybolmasını istemeye başladılar.
İdris köyde kaldıkça candarmanın ayağı kesilmeyecekti.
Bunun için candarmalar İdris’i yakalayınca, muhtarla köy bakkalı, İdris’i vakadan bir gün evvel İmamköy tarafına giderken gördüklerini söylediler…
Bu kadarı yeterdi. Üst tarafını candarmalar söylettiler…
İdris İmamköy Camii’ni bayram namazında nasıl soyduğunu anlattı..
Şimdi İmamköyü’ne gidiyorlardı.
İdris düşünüyordu; adamakıllı dalmıştı.
Bu dakikada aklında, ne yediği dayak ne de yiyeceği yedi sene vardı. Onun zihnini büsbütün başka bir şey, başka bir düşünce dolduruyordu.
Bu düşünce ona dayaktan ve hapisten daha acı geliyordu.
Fazla işlemeye alışmamış olan kafası bir çare arıyor, bulamıyor, sıkıntısını, dışarıya fırlayan gözlerinde, yüzünün birbirine karışan sinirlerinde gösteriyordu.
Düşündüğü şey şuydu:
İdris dayak yerken, köyü soyduğunu söylemişti. İş bu kadarla bitmiyordu. Deliller de lazımdı. Bunun için paraları ve gümüş saatleri nereye koyduğunu söylemek icap ediyordu.
Ne parası? Ne gümüş saati… Hatta ne soygunu? .. Fakat söylemek lazımdı… Sopa, dipçik ve tekme dayanılır gibi değildi. Beyni kafasından fırlayacak gibi oluyordu: Ne söylesin? 
-İmamköyü’nü ben soydum! - demek kolay… Fakat paralarla gümüş saatleri meydana çıkarmak zor…
Hem çok zor…
Değnekler, tekmeler, dipçikler kalkıp iniyordu. Bayılacak gibi oldu. Gözleri karardı. Elini hafifçe kaldırdı:
-Diyivereceğim! - dedi.
Candarmalar bıraktılar. Yüzüne su serptiler. Bir sigara verdiler. O zaman İdris ilk aklına gelen ismi söyledi:
-Paralar İmamköyü’nde kahveci Süleyman Ağa’da! - dedi.
Dayak kesilmişti. İdris’in de o zaman düşündüğü yalnız buydu. Fakat İmamköyü’ne doğru yola çıkınca büsbütün başka şeyler düşünmeye başladı. -Yandı garip Süleyman Ağa! - dedi
Süleyman Ağa, kendi köyünde olsun, İmamköyü’nde olsun, ona hala yardım eden bir tek kişiydi. Kahvesinde yatacak yer verir, ona nasihat falan ederdi.
Nereden aklına evvela bu zavallının ismi gelmişti? ..
Şimdi candarmalar, hiçbir şeyden haberi olmayan ihtiyarı yatıracaklar ve döveceklerdi. Gebertinceye kadar döveceklerdi.
Süleyman Ağa: -Bilmiyorum! - diyecek, binbir türlü yemin edecek, fakat dayağı yiyecekti. Titrek sesiyle yalvaracak, anlatmak isteyecek, kıvrım kıvrım kıvranacak, fakat dayağı yiyecekti.
Ak sakallı ihtiyarın, sakallarından yaşlar akarak ağladığını görür gibi oldu. İhtiyarın iki kat olmuş beline tekmelerin, dipçiklerin indiğini görür gibi oldu. Beyaz, gür kaşların altında, feri kaçıp dışarı fırlayan iki gözün kendisine dikildiğini, -beğendin mi ettiğini, İdris! - demek isteyerek baktığını görür gibi oldu.
Beline tekrar bir dipçik yemiş gibi inledi.
Candarmaların biri ona yandan bir göz attı… Sonra bir sigara daha çıkarıp verdi…
İdris sigarayı göbeğinin üzerinde sallanan kelepçeli elleriyle yakalayarak ağzına götürdü. Sıkı sıkı bir iki nefes çekti.
Beş on adım daha gittiler…
Sigara İdris’in ağzından düştü…
A-ah… Bunu yapamayacaktı…
Karşıdan İmamköy görünmüştü… Evvela bir iki uyuz ağaç, sonra birkaç kerpiç ev… Beş on çıplak çocuk…
Yüz adım daha… Sonra köye geleceklerdi… Ve Süleyman Ağa.
İdris etrafına bir bakındı… Şosenin sağ tarafı fundalıktı. Candarmalara baktı: Silahları ellerinde gidiyorlardı.
Bir sıçradı, hendeğin öbür tarafına atladı, düştü, tekrar kalkarak fundalıkta koşmaya başladı. Candarmalar -şırrak- diye mekanizmaları açıp kapadılar, ondan sonra iki tok ses… Havada kısa ve keskin bir vınlama oldu, İdris olduğu yere yıkıldı.
Candarmalar yanına koştular. Ağzından ince bir çizgi halinde kan geliyordu. Gözlerini açtı: -Süleyman Ağa’nın bir şeyden haberi yok…- dedi: Başı yana düştü. Ağzından tekrar ve çok kan geldi. Tekrar gözlerini açarak: -Benim de…- dedi.
Gözlerini bir daha kapayamadan hafifçe gerildi. Olduğu yerde dimdik kaldı.
1933



Şehrin kıyısında, ufacık bir derenin kenarında, dalları suya sarkan ihtiyar bir söğüt ağacı vardır. İlkbaharın başlangıçlarında bu söğüdün dallarına bir dişi kırlangıç gelip kondu; derenin bir başından bir başına yıldırım gibi uçan, beyaz göğüslerini suya dokundurarak şeffaf kanatlı küçük böcekleri yakalayan diğer kırlangıçlara bakmaya başladı. Başını hafif hafif sallıyordu. Derin düşüncelere daldığı belliydi.
Söğüdün dalları hışırdadı. Bir erkek kırlangıç geldi, dişinin karşısındaki dala kondu.
Kırlangıçlar arasında pek teklif yoktur. Uzun uzadıya takdim filan edilmeden konuşmaya başladılar ve pek az sonra da ahbap oldular.
Evvela havadan, sudan bahsedildi. (İki kişi birbirlerini yeni tanıdıkları zaman havadan sudan bahsetmek adettir.)  Fakat biraz sonra erkek bir iki dal ileri geldi, dişi daha az çekingen bir hal aldı.
Muhabbeti kaynattılar.
-Olur ya! - demeyin, iki kırlangıcın ilkbaharda, herkes dört tarafa koşup çalışırken bir söğüt dalında oturup yarenlik etmeleri gündelik işlerden değildir.
Bizim kırlangıçların ikisi de antika mahluklardı, yani öteki kırlangıçlara benzemiyorlardı. (Başkalarına benzemeyenlere antika derler.)  Evvela dişi kırlangıç lafı derin tarafından açtı:
-Siz hiç çalışmıyorsunuz? -
Başka bir kırlangıç olsaydı hemen: -Ya siz neden burada oturuyorsunuz? - diye ikinci bir sorguya kalkışırdı. Fakat bizimki derin derin içini çekti ve sustu.
Ve dişi onun söylediği şeyleri anlıyormuş gibi başını salladı ve gözlerini aşağıda şıpırtıyla akan suya dikti.
Bir müddet daha sustular. Erkek birdenbire gözlerini dişiye dikerek söze başladı:
-Bakınız şunlara…- Ve aşağıda birbirini çaprazlayarak uçan ve dokuma tezgahının mekiklerine benzeyen kırlangıçları gösterdi. -Bakınız şunlara… Sabah akşam demeden, yaz kış demeden çalışıyorlar. Ben bunlara çok kere sordum: Neden böyle durmadan uğraşıyorsunuz, dedim, cevap vermediler. Omuzlarını silkip yanımdan uzaklaştılar.-
Dişi:
-Birbirimize sen diye hitap etsek nasıl olur? - dedi. Erkek okkalı sözlerine cevap olmayan bu lafı beklememekle beraber, bu tekliften hoşlandı ve tekrar başladı:
-Adeta utanıyorum…- dedi, -Bütün kuşları sıraya dizseler biz herhalde sonuncu gelmeyiz. Kılığımız, kıyafetimiz düzgündür. Aklımız, şu sabahtan akşama kadar avaz avaz bağıran bülbülden herhalde üstündür. Kanadımızı bir vursak en hızlı güvercinden daha çok yol alırız. Halbuki bütün kuşların en zavallısı bizmişiz gibi hiç durmadan didiniyoruz. Şu budala serçe bile üç günlük ömrünü keyifle geçiriyor da, biz, arasından uçtuğumuz ağaçları bile fark etmiyoruz.
Biraz durdu, dişiye doğru yandan bir göz attı:
-Yarın öldüğümüz zaman birisi bize sorsa: ‘Dünyada neler gördünüz? ’ dese herhalde verecek cevap bulamayız. Koşmaktan görmeye vaktimiz olmuyor ki…-
Dişi, gözlerinin içi buğulanarak:
-Ah- dedi, -tıpkı benim gibi düşünüyorsun.-
Erkek cevap verdi:
-Zaten seni burada tek başına görünce benim gibi düşündüğünü anlamıştım. Doğru değil mi ama? Şu dünyayı adamakıllı görmeden, dünyanın ne olduğunu adamakıllı anlamadan buradan gidecek olduktan sonra ne diye buraya geldik sanki? Yaşadığımızın farkına varmayacak olduktan sonra ne diye yaşıyoruz? -
Dişi tasdik eder gibi başını salladı:
-Etrafımıza göz gezdirince- dedi, -ben de senin gibi, dört tarafa koşan kırlangıçlardan başka bir şey görmüyorum. Ben de bunlardan mıyım, diyorum, sonra da bunlardan değilim galiba, diyorum. Onlar da beni pek istemiyorlar. Ne yapayım, burada oturup etrafa bakıyorum. Siz de, şey, sen de gelmesen böyle yapayalnız bu yazı geçirecektim.-
Akşama doğru lafları daha derinleştirdiler… Sonra ayrıldılar. Ve her gün buluşmaya başladılar.
Aman yarabbi, neler konuşmuyorlardı! .. Eğer kırlangıçlarda kitap yazmak adet olsaydı, bunların yazacakları kitaplar muhakkak ki üniversitelerde okutulurdu.
Gitgide birbirlerine daha çok alıştılar. Çok kere dişi daha evvel gelir, gözlerini suya dikerek erkeği beklerdi.
Bir gün çiçeklerden, bir gün yıldızlardan, bir gün öteki kırlangıçlardan bahsederlerdi. Hep düşünceleri birbirine uygundu.
Yalnız her ikisinin de içinde gizliden gizliye büyüyen bir korku vardı: Bir gün gelip ayrılmak korkusu.
Hiçbirisi bu korkusunu ötekine söylemeye cesaret edemiyordu. Kim bilir, belki öbürünün yanlış anlayacağından çekiniyordu. (Çünkü içten duyulan şeyler hep yanlış anlaşılır.) 
İçlerinde bu ayrılık korkusu büyüdükçe bunu münasip bir şekilde diğerine söylemek için düşünmeye başladılar.
Mesela:
-Hiç ayrılmayalım, olmaz mı? - demek vardı, fakat bu pek geniş manalı ve müphemdi. Nasıl ayrılmayalım? .
-Bir yuva kuralım! - deseler, bu da pek bayağı kaçacaktı. Hem o zaman başka kırlangıçlara benzeyeceklerini sanıyorlardı.
Dünyanın geçiciliğinden, gökyüzünün sonsuzluğundan, sulardan ve diğer kuşların yaşayışlarından bahsederlerken, gözleri birbirine hasretle bakar ve: -Birbirimizden nasıl ayrılacağız? - demek isterlerdi.
Tesadüfün pek merhametli olmadığını ve birbirine böyle yakın olanları bir ikinci defa karşı karşıya getirmediğini biliyorlardı. Fakat konuştukları dil, diğer kırlangıçların diliydi ve bu dilde, söylemek istedikleri şeyleri söylemekten utanıyorlardı. Bu dil, onların içindeki şeylere uygun değildi.
Yavaş yavaş gözlerine ve bakışlarına bir gamlılık çöktü. Dostluktan filan bahsederken, sesleri titriyor gibiydi; yahut onlar böyle zannediyorlardı. Fakat böyle zamanlarda hemen birinden biri, bir kahkaha atar ve işi alaya bozardı: İçi burkulduğu halde… Nihayet günün birinde ikisi de bunun böyle sürüp gidemeyeceğini anladılar. İkisi de birbirlerine açılmaya karar verdiler.
Sabahleyin karşı karşıya gelince dişi söylemek istediği şeyleri gözleriyle anlatmak istedi. Tam bu sırada, üzerinde oturdukları söğütten sarı bir yaprak koptu, iki tarafa sallanarak aralarından geçti ve dişinin en manalı baktığı zamanda gözlerinin önünü kapattı.
Erkek bu bakışı göremedi.
Fakat her ikisi de sarı yaprağı gördüler.
Erkek ağzını açtı:
-Senden hiç ayrılmak istemiyorum…- demek üzereydi ki, buvvv diye soğuk bir rüzgar esti…
Dişi, erkeğin sözlerini işitemedi.
Fakat her ikisi soğuk rüzgarın sesini duydular.
Birbirlerinin gözlerine baktılar; artık yuva kurmak zamanının geçtiğini, sonbaharın geldiğini, ayrılacaklarını anladılar.
İkisi de içini çekti.
Tepelerinden birçok kırlangıçlar geçti: Sıcak yerlere dönüyorlardı.
Ayrıldılar… Ve bir daha birbirlerini görmediler.
Fakat ikisi de küçük derenin kenarındaki söğüdü ve orada geçirdikleri güzel ilkbaharı ve yazı unutmadılar.
Ve ikisi de, böyle bir yaz geçirmemiş olan diğer kırlangıçlara tepeden baktılar… (Çünkü azlıkta kalanlar çok olanlara nedense tepeden bakarlar.)



Sonra, bir şey arıyormuş gibi gözlerini yüzümde gezdirerek:
"Berlin'de yalnızsınız değil mi? " dedi. "Ne gibi? "
"Yani... Yalnız işte... Kimsesiz... Ruhen yalnız... Nasıl söyleyeyim...
Öyle bir haliniz var ki..."
"Anlıyorum, anlıyorum... Tamamen yalnızım... Ama Berlin'de değil...
Bütün dünyada yalnızım... Küçükten beri... "
"Ben de yalnızım... " dedi. Bu sefer benim ellerimi kendi avuçlarının
içine alarak: "Boğulacak kadar yalnızım... " diye devam etti, "hasta bir
köpek kadar yalnız... "
Parmaklarımı adamakıllı sıkarak biraz yukarı kaldırdı ve sonra
masanın üstüne vurdu:
"Sizinle arkadaş olabiliriz! " dedi. "Siz beni yeni tanıyorsunuz, fakat
ben sizi on beş yirmi gün tetkik ettim... Herkese benzemeyen bir
haliniz var... Evet, sizinle gayet iyi arkadaş olabiliriz...
Garip garip yüzüne baktım. Ne demek istiyordu? Bir kadın, bir erkeğe
bu şekilde ne teklif edebilirdi? Hiçbir şey bilmiyordum. Hiç tecrübem
yoktu ve insanları hiç tanımıyordum.
O bunu fark etmişti. Yüzünde, fazla ileri gitmiş olmaktan, yanlış
anlaşılmaktan korkan bir insanın endişesiyle:
"Sakın siz de başka erkekler gibi düşünmeyin... " dedi. "Sözlerime
başka manalar vermeye kalkmayın... Ben hep böyle apaçık
konuşurum... Bir erkek gibi... Zaten birçok taraflarım erkeklere
benzer... Belki de bunun için yalnızım... "
Beni baştan aşağı uzun zaman süzdü. Birdenbire:
"Sizde de biraz kadınlık var..." dedi. "Şimdi farkına varıyorum... Belki
de bunun için ilk gördüğüm andan itibaren sizde hoşuma giden bir şey
bulduğuma hükmettim... Sizde genç kızlara mahsus bir hal var... "
Annemden ve babamdan çok dinlediğim bu lafı böyle ilk defa
konuştuğum bir insandan duymak beni şaşırttı ve üzdü...
O sözüne devam ederek:
"Dün akşamki halinizi unutamayacağım! " dedi. "Bütün
gece aklıma geldikçe güldüm... 
Namusunu müdafaa etmek isteyen masum bir genç kız gibi çırpıyordunuz."
***
"Sözlerime gücenmeyin! " dedi. "İlerde arkadaşlığımızı bulandırması 
ihtimali olan şeyleri açıkça konuşmaktan çekinmemeliyiz. Bu gibi
meselelerde korkaklık zararlıdır... Ne olur? Anlaşamayacağımızı
anlarsak veda eder ayrılırız... Bu o kadar mühim bir felaket mi? 
Hayatta yalnız kalmanın esas olduğunu hâlâ kabul edemiyor musunuz? 
Bütün yakınlaşmalar, bütün birleşmeler yalancıdır. İnsanlar ancak
muayyen bir hadde kadar birbirlerine sokulabilirler, üst tarafını
uydururlar; ve günün birinde hatalarını anlayınca, yeislerinden her şeyi 
bırakıp kaçarlar. Halbuki mümkün olanla kanaat etseler, hayallerindekini hakikat 
zannetmekten vazgeçseler bu böyle olmaz. Herkes tabii olanı kabul eder, 
ortada ne hayal sukutu, ne inkisar kalır... Bu halimizle
hepimiz acınmaya layıkız; ama kendi kendimize acımalıyız. Başkasına
merhamet etmek, ondan daha kuvvetli olduğunu zannetmektir ki, ne
kendimizi bu kadar büyük, ne de başkalarını bizden daha zavallı
görmeye hakkımız yoktur...
***
İçinde sevme kabiliyeti olan bir insan hiçbir zaman bu sevgiyi bir kişiye vermez ve kimseden de böyle yapmasını bekleyemez. Ne kadar çok insanı seversek, asıl sevdiğimiz bir kişiyi de o kadar çok ve kuvvetli severiz. Aşk, dağıldıkça azalan bir şey değildir.
**
Kaybedilen en kıymetli eşyanın, servetin, her türlü dünya saadetinin acısı zamanla unutuluyor. Yalnız kaçırılan fırsatlar asla akıldan çıkmıyor ve her hatırlayışta insanın içini sızlatıyor. Bunun sebebi herhalde, ‘bu böyle olmayabilirdi’ düşüncesi, yoksa insan mukadder telakki ettiği şeyleri kabulle her zaman hazırdır. 
**
Pek alelade hiç bir hususiyeti olmayan, her gün etrafımızda yüzlercesini görüp de bakmadan geçtiğimiz insanlardan biriydi. Hayatının bildiğimiz ve bilmediğimiz taraflarında insana merak verecek bir cihet olmadığı muhakkaktı. Böyle kimseleri gördüğümüz zaman çok kere kendi kendimize sorarız: "Acaba bunlar neden yaşıyorlar? Yaşamakta ne buluyorlar? Hangi mantık hangi hikmet bunların yeryüzünde dolaşıp nefes almalarını emrediyor? " Fakat bunu düşünürken yalnız o adamların dışlarına bakarız; onların da birer kafaları, bunun içinde, isteseler de istemeseler de işlemeye mahkum birer dimağları bulunduğunu, bunun neticesi olarak kendilerine göre bir iç alemleri olacağını hiç aklımıza getirmeyiz. Bu alemin tezahürlerini dışarı vermediklerine bakıp onların manen yaşamadıklarına hükmedecek yerde, en basit bir beşer tecessüsü ile, bu meçhul alemi merak etsek, belki hiç ummadığımız şeyler görmemiz beklemediğimiz zenginliklerle karşılaşmamız mümkün olur. Fakat insanlar nedense daha ziyade ne bulacaklarını tahmin ettikleri şeyleri araştırmayı tercih ediyorlar. Dibinde bir ejderhanın yaşadığı bilinen bir kuyuya inecek bir kahraman bulmak, muhakkak ki, dibinde ne olduğu hiç bilinmeyen bir kuyuya inme cesaretini gösterecek bir insan bulmaktan daha kolaydır.
**
şimdi ben gidiyorum fakat ne zaman çağırırsan gelirim... dedi. evvela ne demek istediğini anlamadım... o da bi an durdu ve ilave etti:
nereye çağırırsan gelirim! 
**
bütün basit insanlarda olduğu gibi, kederden sevince, heyecandan sükunete geçiyor ve bütün kadınlar gibi her şeyi çabucak unutuyordu...
**
ne olur? Anlaşamayacağımızı anlarsak veda eder ayrılırız.. Bu o kadar mühim bir felaket mi? hayatta yalnız kalmanın esas olduğunu hala kabul edemiyor musunuz? Bütün yakınlaşmalar, bütün birleşmeler yalancıdır.. İnsanlar ancak muayyen bir hadde kadar birbirlerine sokulabilirler, üst tarafını uydururlar; ve günün birinde hatalarını anlayınca, yeislerinden her şeyi bırakıp kaçarlar..
**
Bilhassa tahammül edemediğim bir şey, kadının erkek karşısında her zaman pasif kalmaya mecbur oluşu... Neden? Niçin daima biz kaçacağız ve siz kovalayacaksınız? Niçin daima biz teslim olacağız ve siz teslim alacaksınız? Niçin sizin yalvarışlarınızda bile bir tahakküm, bizim reddedişlerimizde bile bir aciz bulunacak? Çocukluğumdan beri buna daima isyan ettim, bunu asla kabul edemedim. Niçin böyleyim, niçin diğer kadınların farkına bile varmadıkları bir nokta bana bu kadar ehemmiyetli görünüyor? 
**
Şimdiye kadar zannettiğim gibi, kitleden ayrılmanın bir hususiyet, bir fazlalık değil, bir sakatlık olduğunu hissediyordum. Bu insanlar dünyada nasıl yaşamak lazımsa öyle yaşıyorlar, vazifelerini yapıyorlar, hayata bir şey ilave ediyorlardı. Ben neydim? Ruhum bir ağaç kurdu gibi beni kemirmekten başka ne yapıyordu? 
**
"Bu kadar zaman arkadaşlık ettik, bana kendinize dair hiçbir şey söylemediniz... Sizi merak etmemi tabii bulmuyor musunuz? Bana karşı da bu kadar saklanmaya muhakkak lüzum görüyor musunuz? Dünyada benim için en kıymetli insansınız... Buna rağmen sizin gözünüzde herkes gibi bir hiç olduğumu söyleyerek mi beni bırakıp gitmek istiyorsunuz? "
Gözlerim yaşarmıştı.
**
Müthiş bir can sıkıntısına ve melankoliye düşmemek için ne kadar gayret gösterdiğimi görmüyor musun? Farz et ki biz, biz değiliz. Burayı dolduran bir sürü insandan biriyiz. Zaten onların da bakalım hepsi göründükleri gibi mi? İstemiyorum. Kendimi herkesin akıllısı veya duygulusu yerine koymak istemiyorum. İç gül! 
**
Başkasına merhamet etmek, ondan daha kuvvetli olduğumuzu zannetmektir ki, ne kendimiz bu kadar büyük, ne de başkalarını bizden daha zavallı görmeye hakkımız yoktur.
**
Kendimi bildim bileli bütün günlerimi, haberim olmadan ve nefsime itiraf etmeden, bir insanı aramakla geçirmiş ve bu yüzden bütün diğer insanlardan kaçmıştım.
**
Kendisinden daha dün ayrılmış gibi taze bir hasret duydum. 
**
Bir teklif ve bir kabul... Kısa münakaşasız ve hesapsız! Bundan daha güzel bir ayrılık olamazdı...
**
Yaşamak, tabiatın en küçük kımıldanışlarını sezerek, hayatın sarsılmaz bir mantık ile akıp gidişini seyrederek yaşamak; herkesten daha çok, daha kuvvetli yaşadığını, bir ana bir ömür kadar çok hayat doldurduğunu bilerek yaşamak... Ve bilhassa bütün bunları anlatacak bir insanın mevcut olduğunu düşünerek, onu bekleyerek yaşamak...
**
Bu yaşıma kadar mevcudiyetinden bile haberim olmayan bir insanın vücudu birdenbire benim için nasıl bir ihtiyaç olabilirdi? Fakat hep böyle değil midir? Birçok şeylere ihtiyacımızı ancak onları görüp tanıdıktan sonra keşfetmez miyiz? 
**
İlk defa gördüğümüz bir peynirin evsafı hakkında söz söylemekten kaçtığımız halde ilk rast geldiğimiz insan hakkında son kararımızı verip gönül rahatıyla öteye geçiveriyoruz? 
**
Dibinde bir ejderhanın yaşadığı bilinen bir kuyuya inecek bir kahraman bulmak,muhakkak ki,dibinde ne olduğu hiç bilinmeyen bir kuyuya inmek cesaretini gösterecek bir insan bulmaktan daha kolaydır.
**
İnsanlara ne kadar çok muhtaç olursam onlardan kaçmak ihtiyacım da o kadar artıyordu.
**
Her şey, her şeyi olduğu gibi kabul etmekteydi. 
**
Nedense,hayatta bir müddet beraber yürüdüğümüz insanların başına bir felaket geldiğini,herhangi bir sıkıntıya düştüklerini görünce bu belaları kendi başımızdan savmış gibi ferahlık duyar ve o zavallılara, sanki bize de gelebilecek belaları kendi üstlerine çektikleri için,alaka ve merhamet göstermek isteriz.
**
İnsanları,kendi cinslerinden biri üzerinde kudret ve salahiyetlerini denemek kadar tatlı sarhoş eden ne vardır? 
**
Bütün teessürlerimiz, inkisarlarımız, hiddetlerimiz, karşımıza çıkan hadiselerin anlaşılmadık,beklenmedik taraflarınadır.
**
İnsanlar birbirlerini tanımanın ne kadar güç olduğunu bildikleri için bu zahmetli işe teşebbüs etmektense,körler gibi rastgele dolaşmayı ve ancak çarpıştıkça birbirlerinin mevcudiyetinden haberdar olmayı tercih ediyorlar.
**
Gerçi etrafları tarafından anlaşılmayan,haklarında daima yanlış hükümler verilen insanların zamanla bu yalnızlıklarından bir gurur ve acı bir zevk duymaya başladıklarını biliyordum, fakat hiçbir zaman etrafın bu hareketini haklı bulacaklarını tasavvur edemiyordum. 
**
İnsan tahammül edemeyeceğini zannettiği şeylere pek çabuk alışıyor ve katlanıyor. 
**
Zaten muhitimden uzak duruşumun, vahşiliğimin bir sebebi de kitaplarda tanıştığım ve benimsediğim insanları muhitimde bulamayışım değil miydi? 
**
Dünyada bana hiçbir şey, tabiattan melül bir insanın zorla gülmeye çalışması kadar acı gelmemiştir.
**
Zaten küçüklüğümden beri saadeti israf etmekten korkar, bir kısmını ilerisi için saklamak isterdim...
**
"Elleriniz ne kadar soğuktu! " dedim.
Tereddütsüz cevap verdi: 
"Isıtın! " Ve her ikisini birden uzattı. 
**
Muhakkak ki bütün insanların birer ruhu vardı, ama birçoğu bunun farkında değildi ve gene farkında olmadan geldikleri yere gideceklerdi.
**
Bütün yakınlaşmalar, bütün birleşmeler yalancıdır. İnsanlar ancak muayyen bir hadde kadar birbirlerine sokulabilirler, üst tarafını uydururlar; ve günün birinde hatalarını anlayınca, yeislerinden her şeyi bırakıp kaçarlar.
**
Hoş tutulan bir oyuncak olmak,onlara insan olmaktan daha kolay ve cazip geliyordu.
**
İçinde hakikaten sevmek kabiliyeti olan bir insan hiçbir zaman bu sevgiyi bir kişiye inhisar ettiremez ve kimseden de böyle yapmasını bekleyemez.Ne kadar çok insanı seversek,asıl sevdiğimiz bir tek kişiyi de o kadar çok ve kuvvetli severiz. Aşk dağıldıkça azalan bir şey değildir. 
**
Eğleniyorlardı.Yaşıyorlardı.Ve ben,kafamın içine ve yalnız kendi ruhuma kapanmakla onların üstünde değil,altında bulunduğumu anlıyordum. 
**
Bu akşam anladım ki, bir insan diğer bir insana bazen hayata bağlandığından çok daha kuvvetli bağlarla sarılabilirmiş
**
Bizim mantığımızla hayatın mantığı asla birbirine uymuyordu.
**
İnsanlar birbirinin maddi yardımlarına ve paralarına değil,sevgilerine ve alakalarına muhtaçtılar.Bu olmadıktan sonra,aile sahibi olmanın hakiki ismi,"birtakım yabancılar beslemek"ti. 
**
Hayat ancak bir kere oynanan bir kumardır,ben onu kaybettim.İkinci defa oynayamam...



İçimde ona karşı tarifi imkansız bir şefkat vardı. Yatağında nasıl uzandığını, nasıl ağır ağır nefes aldığını, saçlarının yastığa nasıl serildiğini tasavvur ediyor ve hayatta bu manzarayı görmekten daha büyük bir saadet olamayacağını düşünüyordum..



Evden çıktıktan sonra bir şey unuttuğunu fark ederek duraklayan, fakat unuttuğunun ne olduğunu bir türlü bulamayarak hafızasını ve ceplerini araştıran, nihayet, ümidini kesince, aklı geride, ileri gitmek istemeyen adımlarla yoluna devam eden bir insan gibi üzüntülüydüm.



Sussun sana bakan gözlerim 
Sussun içimde bir namertlik varsa 
Ben Anadolu çocuğuyum! 
Ah keşke beni yaksa 
Beni yıksa bir deprem 
Bir tufan savursa… 
İşte bu dağ taş benim kardaşım 
Bu çatlak toprak, benim çileli yüzüm
Ağlarsa bir gözüm
Diğer gözüm bunu görmez
Bir elimin verdiğini bir elim bilmez
Çetin kışlar gördüm yalın ayağıma 
Kara lastik giydim 
Sümüklüydüm, 
Kara bir çocuk
Hiç tükenmedi umutlarım 
Gözlerimde boncuk boncuk… 
Ben bitmez sevdaların çocuğuyum 
Harman vakitlerinde harman olur sevdam 
Bir ıslık gibi gezinir dudaklarımda 
Benim yüreğimi sarmaz senin şarkıların 
Ben Anadolu çocuğuyum 
Kara dumanlıdır benim türkülerim… 
Sarılıp yatarsın sen sevdiğinin bağrına 
Beni her gece gurbetten alır 
Sarar Anadolu kucağına 
Sussun soluğum 
Sussun çocukluğum, 
Eğer içimde namertlik varsa!



Ellerin…
Ellerin nasıl bu kadar sımsıcak
Biz bu şehirden
Şarkılar da bizden kaçak
Sıradan değil aykırı bir aşk bizimkisi
Şimdi bize iki yeni gün, birkaç hafta
Başka başka delilik...
Sana endam, biraz da tafra
Bana yangın yeri gibi bir yürek gerek
Bulutlara değmeden sevebilmek
Beklemeyi bilmek sen uyurken
Bir de kalbine papatyalar serpmek
Çırpınmak…
Fazla bu iki kol, iki ayak, iki bacak
İkimize bir beden gerek
Gözlerin…
Durgun bir fırtına denizlerde
Bu yıldızlar fazla bir gecede
Söndürün, söndürün hepsini
Yansın sadece gözlerin
Sıradan değil aykırı bir aşk bizimkisi
Serçe parmağının izi düşer 
Akşamüstlerine
Parçalanır, bölünür…
Toplar aynı yekûn içine ikimizi
Erir gider sahte aşklar,
Kurşun gibi sevişmeler bizimkisi



Ellerime ve sıranın üzerine 
Sulu boyadan resimler çiziyordum
Kimse daha bilmiyordu 
Sonra gökyüzünü beyaza boyuyordum 
Beyaz sana çok yakışıyordu
Kirlenmesin diye 
Fırçanın ucuyla dokunuyordum
Gözlerini çalan maviye
Çerçeveleri ve tuvalleri hep boş bırakırdım
Anlamasın hiç kimse diye
Saklaması imkansız 
Şiirler yazıyordum…
Ve saçlarını denizlere savuruyordu kelimeler
Sakin ve suskun gibi görünüyor
Ardı sıra alıp götürüyordu
Martıları oluyordun, balıkları
Gemisi, dümeni, rüzgarı
Ne vakit gözünü açsan
Satırlar arasına inciler dökülüyordu
Şiirler yazıyordum her defasında
Bölüp tüm yürekleri ikiye
Sayfaları hep boş bırakırdım
Anlamasın hiç kimse diye
Süzülüp turnalar uçardı bakışlarından
Çiçekler tenin gibi kokardı
Hayallere sığmayan gülüşün vardı
Anlamsın hiç kimse diye
Hep uzaktan bakardım
Sorsalar kimi sevdiğimi
Anlatırdım başka bir kadını
Hiç kimseye söylemedim
Kimseler bilmedi adını
Tesadüfen karşılaşırdık
Sevdiğin şarkıları çalardı radyolar
Gittiğin yerler, sokaklar, caddeler, Pazarlar
Peşin sıra gitmezdim
Orda olurdum geçtiğin tüm vakitler
Aklıma gelince sen
Başımı hep havaya kaldırırdım
Kimse görmezdi gözlerimi
Tutardım kendimi, gülümsemezdim
Çocuklar gibiydim
Sığmazdı içim içime
Seni sevdiğimi
Anlamadı, anlamadı hiç kimse



Oyuncak sepetine bırakalı oyuncaklarımızı 
Kılıfından çıkartıp
Silahlar tutuşturdular elimize
Sevincin şafağı sökmeden 
Kan damlattılar beyaz gülümüze
Anne, öyle bir yerdeyim ki
Düşlerime yağmurlar yağıyor
Demir kokuyor yattığım yer
Anne kanatların…
Anne, gökleri kafes içine almışlar
Anne, kuşlarımızı sal… Kuşlarımızı
Bugünler derin
Bugünler zor
Bugünler kara
Sevdaların bedeli peşin ödeneli 
Fidanların alnına kahpe kurşunlar sıkılır oldu
Anne…
Anne,  gözyaşlarımız kirle doldu
Derdin ki; tertemiz yarınlarınız olacak
Yuvanız kurulacak 
Ocağınız tütecek
Anne, masalların sonu…
Anne, periler yokmuş! 
Anne… Tertemiz yarınlarımız olacaktı hani! 
İşte bu sahipsiz oyuncak
Kız kardeşimin bez bebeği
Anne…
Anne, bu tabutuna serdikleri
Onun son giydiği kanlı gelinliği
Hani anne…
Hani anne! 
Bu günler dünlerin yarını değil mi?



Mekânsız gökler altında
Arsız bir çocuğum
Bakışları kırık
Al cebimden
Üttüğüm tüm sevgilerimi
Al senin olsun
Kömürden daha kara gözlerin
Bir köşede ağlardı
Pamuk şekeri gibiydi; 
Öpücüklerin yanağıma konardı
Şimdi sevdiğim tüm şekerler
Al senin olsun
Kollarını açardın
Çok sevdiğini söylemek için
Bir güvercin gibi gelirdin
Beyazdı kanatların
Hem güneştin
Hem denizi severdin
Al tüm mavilerim senin olsun
Hani sormuştun; 
Karlar neden yazın yağmaz, 
Erir diye mi? 
Son bulmaz demiştin ya
Son buluyormuş sevdalar
Sana kurduğum tüm hayaller
Al senin olsun
Bir külah dondurmam
Çikolatalı 
Kurabiyelerim var 
Gökkuşağı altında
Sabun köpüğünden renkler
Sakın büyüme
Al senin olsun tüm ihanetler



Şairin çalakalem yazdığı kadın 
Bestekârın notaya döktüğü kadın 
Kemancının yayına gerdiği kadın 
O kadın sen değilsin, sen değil… 
Şarkıların çaldığı kadın 
Güllerin yüzüne açtığı kadın 
Tenine rüzgârın estiği kadın 
Geceleri yıldızların çizdiği kadın 
O kadın sen değilsin, sen değil… 
Baharın yasını tuttuğu kadın 
Kalemlerin sarhoş gezdiği kadın 
Kelimelerin manasında yittiği kadın 
Hani masalların anlattığı kadın 
O kadın sen değilsin, sen değil… 
Mehtabın denize düştüğü kadın 
Meycinin kadehe kattığı kadın 
Gecenin masaya sattığı kadın 
Hayalden hayale attığı kadın 
O kadın sen değilsin, sen değil… 
Gardiyanın demir kapıya çarptığı kadın 
Sen o kadın değilsin 
Yalanmış, yaşanmamış sevda değilsin 
Ellerinden tuttum, hülya değilsin 
Gözlerinden baktım, rüya değilsin 
Sen değilsin, sen değil… 
O kadın sen değilsin,



Benim annem vatan gibidir 
Kucağında sarar bizi
Benim annem bir ırmak gibidir
Akar ve akar hep duru hep berrak
Benim annem bir dağ gibidir 
O kadar yüce o kadar pak,
Benim annem toprak gibidir
Eli buğday kokar, ekmek kokar, aş kokar
Benim annem bahar gibidir
Güldüğünde çiçekler açar
Benim annem gece gibidir
Kararınca hava sarar bizi usul usul
Benim annem göğe yıldızlar saçar
Annemin başında uğur böcekleri uçar, hep uçar
Benim annem zaman gibidir
Onunla doğar onunla başlar hayat
Benim annem can gibidir
Ağlayan her bebek onda bulur şefkat
Benim annem sevgidir 
Umutsuzluğa güneş gibi doğar
Onda bulduğum bu tek hakikat,
Benim annem gül gibidir
Babam kokar, kardeşim kokar, süt kokar
Benim annem berekettir 
Onda her şey çoğalır artar
Benim annem derya gibidir
Bağrında nice sırlar tutar
Benim annem denizdir mavi yakamozlar saçar 
Dev dalgalar  kabarır coşar
Benim annem melektir
Uçar, uçar ve hep uçar.



Denizden gemiler geçer 
Yakamozlarından sen 
Yıldızlar çıkar gece 
Saklandığı yerden 
Ama hep terk edip giderler 
Oysa sen hiç gitmedin benden 
Bir kedim vardı 
Bahçemizde ki asmayı hatırlıyorum 
Duvarda bir gaz lambası asılıydı 
Bir de el dokuması kilim 
O zamanlar küçücüktü elin 
Kırmızı benekli bir de elbisen vardı 
Hani çerçevelenip duvara asıldığın 
Hatırlıyorum, 
Herkes gitti, herkes gitti bir tek sen kaldın 
Eski bir şarkı çalardı babam 
Başka başka ufuklara 
Gramofonun kenarından 
Açılırdı, açılırdı çok uzaklara 
Benim ömrüme benziyor 
Ufuklar ve uzaklar 
Hep sen olur 
Ne zaman dinlesem, tüm şarkılar 
Ne yağmurun ıslaklığı kalıyor 
Ne o güneşin sıcaklığı 
Her şey gözümüzü yumunca yalan oluyor 
Dondurmalarımız gibi eriyor hayat 
Hatırlar mısın? 
İp atlardık, dokuztaş oynardık 
Ben menekşeleri severdim 
Sana papatya toplardık… 
Denizden gemiler geçerdi 
Pek severdin yakamozları 
Ben dalgalar olurdum 
Yıldızlar çıkardı geceye 
Gündüz saklanıyorlar derdin 
Sen sevin diye 
Beyaza bürürdü başını dağlar 
Sevmiyor demişti ya, sevmiyor demişti ya! 
En son kopartırken 
Yapraklarını papatyalar…



Yazılmamış besteler dinlerim
İçsel yolculuğumun dönülmezinde
Yosun yeşili gözlerin düşer usuma
Kalelerim birer birer düşmeden önce
Gözlerinde sakla beni depremlerimde
Açma sakın kirpiklerini,
Kaybolsam da fark etmez
Derinlerinde.
Gönlümün ışıkları mıdır sönenler? 
Şimdi onlar, 
Binlerce ateşböceklerinde.
Yüreğimi kanatan ne varsa
Takılmış dizelerimin dikenli tellerine…
Yaşam bir oyun,
Sanki körebe.
Saklanmalıyım, bulmasın beni,
Peki, ama ebe nerede? 
Haziran 2008



Güneşimdin...
Battın, akşam oldu...
Nerden girdin gönlüme,
Dertsiz başımdı
Belam oldun...
Gazete haberlerinden dönmüş başım
Uçmak için çırpınan bir kuşun kanatlarındayım
Bilmem ki özgürlük benim neremde...
Ben daha yolun başındayım.
Bir balığım mesela,
Oltanın ucunda çırpınmaktayım...
Ne vakit boğuyorlar ruhumu
O vakit pencereyi açıp baksam,
Camlarından yıldızları yakıyorlar
Ve tüm yürekleri kazıyorlar caddelerinden
Tedirginim ve biraz kırılgan
Örme bir kazaktan ip gibi sökülüyorum
Kuru bir yaprağım
Üflesen, 
Üflesen…
Dökülüyorum...
Nasıl yaptın…
Kestin soluğumu
Belam oldun.



büyük odanın cam kenarına 
bir çiçek büyüt
benim için sula onu
severdim menekşeleri 
bir de… 
akşamüstleri balkonuna oturup
mahallede oynayan çocukları seyret
boş bırakıp ellerini,
akşamları yıldızlara dalıp gitme
ve arama
 gözlerimde ihanetini
sorma, yalnız bir filozofun kenedine has
 o yanıtını alamayacağın soruları
indir duvardan, 
indir yüreğinden fotoğrafımı
ben artık yokum…



Hadi beni de kat türküne
Şarkına beni de çal
Ekmeğinin yanına böl
Sofrana beni de koy
Yanında al götür
İçine çek
Gözlerine sür
İster denize at beni
İster toprağa göm
Ama kurutup, unutma
Aklında tut beni
Alsalar senden 
Tüm fotoğraflarımı
Rüyanda gör beni 
Rüyanda gör…
Beni de yama
Yırtığının bir kenarına
Avucuna yaz
Yastığının bir ucuna ula
Yarana beni de bas
Yüreğine at
Ben ölsem de sen yaşa
Yaşa ki gülücüklerine beni de kat…



Benden sana yüreğine koy diye
Kaldırım taşları arasında açmış
Üzerine defalarca basılmış 
Bu çiçeği gönderiyorum
Bana her defasında beni hatırlatıyor
Sana yüreğine koy diye 
Bu çocuğu gönderiyorum
Doğuştan mağdur, bakıştan kirli
Gözleri pırıl pırıl
Yanakları yağlı, nemli
Kollarını kocaman açar
Her defasında söylemek için sevdiğini
Sana topladığım tüm yıldızları gönderiyorum
Gece yüzleri güleç
Bir sihir gibi saçları ışık saçan
Bedenin, bakışın, duruşun olur
Bir yıldızsın sen
Sanma ki yıldızlar sadece gece parlar 
Sana bu yaprakları gönderiyorum
Bir ağacın dallarından dökülmüş
Gövdesi semaya bakan
Dalları yüzyıllar uzaklıkta
Cennetin giysileri yapılır
Çiçeklerinin tomurcuğundan 
Gönlüne koy
Sanma ki kurur yapraklar
Sanma ki sevdalar
Yazılır, çizilir, anlatılır…
Sana bu gözyaşlarını gönderiyorum
Yağmur olsun yüreğine
Benden uzak bir yerlere koy kendini
Bu sefer o kadar çok açacağım ki kollarımı
O kadar çok…
Hiçbir yer kalmayacak kucaklayamadığım



Ben hurdacıyım
Kullanılmış hurda acılar alırım
Hurdacı geldi. Hurdacı...
Eski sevdalar
Kırık dökük hayaller alırım
Hurdacı geldi. Hurdacı....
Paslanmış umutlar 
Çürük sevgiler alırım
Hurdacı geldi. Hurdacı...
Kullanılmış gülümsemeler 
Bayat gönüller alırım
Hurdacı geldi. Hurdacı...
Az kullanılmış buseler 
Dökülen gözyaşları 
Artan sancılar alırım
Hurdacı geldi. Hurdacı...



Aramızda kalsın
 birisi var,
taze bir somun ekmek gibi sıcak
buğday gibi..
rüzgarın okşaması gibi başağı
birisi var...
tövbe gibi
dilimin ucunda
birisi var
gecenin içinde 
uzaklarda bir yıldız gibi
ceylan gibi ürkek
birisi var...
suratımda,
sıfatımda
yürüyüşüm telaşlı
birisi var
bende mahkum
onda firari
yağmur gibi 
damla damla
ateş gibi 
düştüğünde yüreğimi yakar
 birisi var...
iskeleye yanaşır gibi vapur
onun bakışlarında benliğim savrulur
yemin ederim...
yemin ederim birisi var …



Hani yüreğimde bir sınav varda
Sen bütün soruları bilmişsin
O kadar çok engel,
O kadar çok...
Mülakat koymuştum ki 
Sen hepsini birden geçmişsin
Sen geldin mi öyle geliyorsun
...
Sen geldin mi
Yüzüm gülüyor
Gözlerim ışıldıyor
Ben de tavırlar, bakışlar
Sevinen bir çocuk gibi
Sen geldi mi 
Bütün putların yıkıp ta geliyorsun
Sen geldin mi 
Aşinayım sana sanki bin yıldır
Aşımsın,
Ekmeğim, tuzum
Tadım...
Yıldızım oluyorsun
Uğur böceğim
Soluğum,
Yağmurum, rüzgârım
Her gidişinde bir parçamı alıp yanına
Sen geldin mi
Aldığını yerine koyup ta geliyorsun
Kimi sana benziyor
Kiminin gülüşü, kiminin yüzü...
Kiminin dokunuşu
Saçı, bakışı
Herkesde 
Bir parçanı arar gibi oluyorum
Sen geldin mi
Aradığımı bulmuş gibi geliyorsun
Sen geldin mi 
İçime sığmayan koca bir dağ
Sen geldin mi
Gözlerimde parlıyor sevda
Sen geldin mi 
Gördüğüm sanki bir düş, sanki rüya
Sen geldin mi 
Yalan geliyor bana bu dünya
Sen geldin mi öyle geliyorsun...



Öylesine de olur... saçma sapan...
Sevdadan konuştuk arada bir
Hepsi bu,
Hani olur mu belkisinden
Hiçbir zaman tutuşmadı 
Çekingen bakan gözlerimiz
Hayatın...
Ucundandı yaşananlar 
Su içer gibiydi avuçlarından 
Sevdanın...
Ritimsiz  kalp atışlarımızla
sen bir alemi anlattın
ben bir başka alemi yaşar gibiydim
ne kadar daha avuturum seni 
bilemem..
ne kadar daha saklarız birbirimizi
ellerimiz başkasına ait gibi
bakışlarımız yabancı
ne sen
bu yürekte hancısın 
ne  ben yolcu....



Kollar çözüldü
Yılanın serçeyi beslemesiyle
Affetmeyi öğretir gibi doğa
Eller kanat gibi gerildi göğe
Bir semazenin dönmesiyle hayat
Her zanlı bedeni uzandırdı Mevla’ya
Yel değirmeniydi
Tennurenin çemberinden
Savurdu canları aşk ile semaya
Hayat
Sevgiyle kalbe döndü
Her çarkında postnişin 
Hayat
“Yaratılanı hoş gördü
Yaratandan ötürü”
Sözüyle bir dervişin
Hayat
Âlemde cemali seyre durdu
Sönmesiyle içimizdeki kem ateşin
Denizden buhar
Buhardan bulut 
Göğe ağardı
Yere yağdı hayat
Beyaz bir gül açtı
Dikenli bir daldan
Uzandı bir çocuğun eli 
Kopardı onu hayattan
Çevirmesiyle parmaklarında
Bir semazen gibi döndü kâinat
Bir eliyle aldı
Bir eliyle verdi hayat
Hayat
Bir çember çizdi
Tam ortasındaydım
Elime verir gibi bir pergel
Bir evliyanın diliyle bana 
Gel dedi; 
“Her kim olursan ol yine gel”...



Uzanmışım vahada ki tek ağacın gölgesine
Bir başıma yalnız kralım
İçimdeki kederleri bedavaya dağıtıyorum
Ne kalede yaşıyorum öyle, uçsuz bucaksız
Ne el çırpınca koşan muhafızlarım var
Ne ordularım, ne halkım…
Daha şimdi, yeni kral oldum! 
İsteyene hayallerimi bedavaya dağıtıyorum
Olmasın diye ağaçlar kâğıt! 
Parmağımla şiirimi kumlara yazıyorum
Ve bir kral olarak; ilk emrim! 
Tüm ağaçların canını bağışlıyorum



gözlerime baktı
dudaklarıma dokundu
bakışlarımdan anlar gibi
sustu hayat...
saçlarıma düşen kar taneleri 
nasıl erirse 
aynı biçimde
ellerimden kaydı
 düştü hayat...
soğuktu…
bir gülümsedi,
ılıdım
sevgiyi benden aldığını
küçüktüm, geç anladım
bir şeyler der gibiydi
sustu…
bir damla sevgiyle
süzülüp yanaklarımdan 
düştü hayat…
bir gül yandı...
kırmızıydı 
düşlerim Ateş sarısı
bir çocuk ağladı...
titrek sesi
en yüksek dağın tepesine
gece gibi
çöktü hayat
uzaktım…
uzak
karlı bir dağ
bir patikaydım
kimse yoktu
kırgındım ve sabahtı
tanır gibi yüzüme baktı
baktı…
üstüme çığ gibi
düştü hayat
martılar ve  deniz
ay ve ben
yıldızlar eskir 
ezelden 
tek biz değildik ya terk edilen
yağmur sustu
umut sustu
belki
belki… sustu
başımdan aşağı süzülüp
önüme düştü hayat



Adın  sevdaya denk geliyor
Her anıldığında bende...
Hasret içimi deliyor,
Her ayrılışında bende...
Yüreğin yüreğime...
Ne vakit esse bir rüzgar
Senin tenine deyse,
Beni savurur,
Savurur bir ölüm yalnızlığına,
Seni her düşündüğümde...
Adın sevdaya denk geliyor 
Beni sensizliklere alıp götürüyorlar,
Bana cehennem geliyor 
Orası cennette olsa,
Adın  sevdaya denk geliyor
Her anıldığında bende... 
........



Doldurmalıydı avuçlarıma seni
 Kum gibi
Yıldızlar çakmalıydı
Gözlerin; 
gözlerin, O eski gözlerin değil
Bu geliş, geliş değil
Bu yok oluşluk
Bu hasretlik
bu hazan
Kavuşmak değil
Bu sarılış
Tutuşmak değil
Sanma ey gönül sevgiden bu dönüş
Bu dönüş çaresizlikten
Başka bir şey değil



Gizlememiş olmayı dilerdim sevgimi
Nerden bilirdim yıllar sonra pişmanlığımın olacağını
Her şeye rağmen söylemiş olmak isterdim
Suskunluğumdan anlayamazdın ya
Bakışlarım her yana seni seviyorum diye açıldı her defasında
Ve sen bunu görmemiş olmalıydın
Fark etmemiş olmalıydın sesimin titrediğini
Heyecanımdan anlayamazdın ya
Sakladığımı nerden bilirdin sevgimi
Çiçeklerden güzeldin, perilerden güzel
Bildiğim her şeyden güzeldin
Hiç bir zaman tutamadım ellerinden
Bakışların hiç benim olmadı
Söyleyemediğim kelimelerimde mahpus kaldın sen
Ben seviyordum, sen bilmiyordun
Şimdi yanımda olmanı isterdim
Bugün doğum günün
Bugün gökyüzüne martılar seni seviyorum diye yazacak çığlıklarıyla
Mavi sularına bırakacağım hediyeni soğuk denizin
Yıldızlar göz bebeklerine süs olacak
Ve sen yine benim seni sevdiğimi bilmeyeceksin…



Birileri sana karların beyaz yağmadığını söyler
Alır gibi denizin tüm kaymak mavilerini
Birileri yaşla doldurur
Benim karanfillerle bezediğim göz bebeklerini 
Karanlıkları olursun, yalnızlıkları bu şehrin
Martılarına kanıp peşlerinden gitme
Gitme! ...  Kanatların yok senin
Kan kokar, soğur, yalan söyler sokaklar
Ölüm sancısı gibi düşer üstüne
Kirletir dudaklarını başka dudaklar
Islatmaz yağmurları seni, 
Birileri ışıklarını söndürür
Birileri kapılarını kapar
Kir tutar akşamları 
Dinleme, kandırır seni bu şehrin şarkıları
Bir kaç gün ömürleri olur 
Dalında ki güller gibi kopartılınca aşklar
Birilerinin raflarını süslersin
Vitrinlerinin en güzel yerlerine koyarlar seni
Birileri alır, birileri tenine günah katar 
Rüzgârlarına kanma bu şehrin
Kanma karçiçeğim 
Birileri güneşin olur senin



Uzaklardan bir yıldız kaydı, 
Bir ben ağladım 
-çünkü biliyordum; 
o yıldızda gözlerinin bir kez daha kapanacağını bana
yüreğin gibi.. 
Bir deniz kıyıya vurdu kendini 
Bir ben ağladım 
-çünkü bir türlü kıyı bulamayan 
o yetmezmiş gibi alabora da olamayan bir balıkçı teknesiydim...
kahretsin.. neredeydin? 
Bir yosma koptu kaldırımlarından 
Bir çiçek düştü elinden 
Bir ter damladı yağlı teninden 
-yosmanın ar'a uzaklığı kadar uzağım kendime, 
 yakınken bunca yüreğine
 ama ah o yüreğin...  yine beni vurdu.
Tam bu akşam 
Bu kelimelere yutkunmuşken 
Ve aklımda sen varken 
Ben ağladım. 
-ağlamanın bana seni getirmeyeceğini bile bile
 bile bile hiçbir yazdığımın değmeyeceğini gözlerine...



aynı bakışla 
farklı gözlerden 
aynı deseni ördük 
zaman tığıyla 
farklı iplerden 
biz hep aynı suyduk 
denizleri doldurup 
taştık nehirlerden 
o şarkıyı söyledik 
ıtır bir kokuyla 
döküldük... 
döküldük göklerden 
vazgeçtik yalnız yaşamlardan
yalnız bakışlardan
yalnız ellerden
paylaştık yüreklerimizi 
bölüp hep aynı yerinden...



oyuncaklarımın 
bir gün elimden alınacağını düşünmeden
daha çocukken
hayallerimi keşfettim
boyalı kalemlerinden hayatın
beyaz duvarlarına evimizin…
annem kızardı ama olsun
beyaz bir defter koyardı önüme
oğlum buna çiz derdi
oysa; 
benim hayallerim kocaman olduğunu
annem hiç bir zaman bilmedi
sonra yenilgiyi öğrendim
ne zaman tükendiğimi sansam 
sokak maçlarında
annem yine kızardı
yakam kirlenir
ve önlüğümün düğmeleri kopardı 
olsun,
yenile yenile
bir gün yenilmemeyi de öğrendim.
uyurken gördüm 
anneme anlattım 
rüya dedi…
ilk rüyamda gördüm
sonra karlar yağarken 
pencerenin önünde bekledim
annem üşütürsün, hasta olursun
sobanın yanında otur derdi
oturmazdım,
huysuzdum, durduğum yerde durmazdım
sonra masallar anlatırken annem
bekledim… 
çıkıp gelmeni
evvel zaman içinden
sen daha güzeldin
anlatılan tüm prenseslerden…
annem anlamadı ama
artık yaşamak için bir nedenim vardı 
bazı yıldızların yeri hiç değişmiyordu gökyüzünde...
tıpkı öyledir seninde yerin 
o yıldızlar gibidir yüreğimde
sana bulduğum bütün çiçekleri toplardım
kızardı annem ama olsun 
sen hepsinden daha güzeldin…
annem 
yıllar sonra
adam oldu oğlum diyordu
büyüdüğümü düşünerek
olsun,
artık duvarlara resim yapmıyor
televizyondaki küçük adamları görmek için 
arkasından bakmıyordum ya…
annem artık hoşnuttu
hoşnut…
oysa; 
kavuşmak için beklemekmiş en büyük umut…



Bir merdiven dayayıp gökyüzüne
Çıkıp bulutlara yatalım
Bir sepetin içine uzanıp
Tüm yıldızları toplayalım
O parlak sevgilerini yıldızların
Serpiştirelim
Bir yağmur gibi
Parlasın tüm insanların göz bebekleri
Yürekler birleştirelim
Birleştirelim tüm elleri…



Eskisi gibi değil diye başlayan
Şimdileri diye biten
Gittikçe sararan bir fotoğrafın
Bahtı gibi
Kaydın ellerinden
Önceleri yapamazsın sanmıştım
En kısa zamanda geri dönecektin
Kavuşacaktık
Sonra Alışmak isterken
Kandırmaya çalışırken buldum kendimi
Kollarımla gözyaşlarımı
 Silerken yakaladım
Rüyalar görmek istiyordum
Hayaller kurmak,
Her yağmurun yağışında 
Sokağa attım kendimi
O gözlerimde ki ışık
Bir daha görünmedi aynalarda
Fark etmeden 
Ne çok şeyi alıp gitmişsin yanında
Unuturum diye düşünüyordum
Unutulmuyormuş
Acıtmazdı beni
Eskisi gibi değil diye başlayan
Şimdiler diye biten
Ne çok yanım varmış oysa acıyan
Korkmam demiştim kendime
Korkuyormuş insan
Bir de; 
Seviyormuşum ben
Kıskandıran gülüşün gökyüzünü 
Taze bir iğde kokusuyla öpüşün
Hani o gözlerime için için bakışın
Anlatamıyorum işte kendime
Şimdi kimler öpüyor
Dokunuyor
 Kimler tutuyor elinden
Bakışlarında kim var
Ah bir de bilebilsem, kimde yüreğin



Bağ üzümü gibi dökülür taneler
Dağıtır kendini akşam
Salkım saçak
Kız kulesi gibi ayrı durur hayat
Dokunsam, 
Çekinip kaçacak...
İdamına giden bir mahkûm gibi
 Uzar sokaklar
Her adımında alın yazını dokur
Ter damlar
 Bir deseni iğneler gibi parmaklar
Son bir buseye uzanır
Uzanır ve susar dudaklar
Gecenin bağrına sokulur ay
Bekler sönsün 
Sol yanıma asılan kandil
Tüm meyler dökülür
Dökülsün tüm kadehler
Uzanır bir karanfil
Bir ateş harlar
Bir buseye uzanır gibi
Uzanır yalnızlığa
Ve susar dudaklar
Bulutlu bir gecede
Görünmeyen bir yıldıza
Öfke dolu,
Küstü küsecek
 Bir çocuk gibi
Arnavut kaldırımlarına 
Dökülür yapraklar
Dökülür…
Ar`ından yosmalar
Eski bir şarkı gibi
Başka kollarda seni arar dudaklar



en büyük acıyı yaşamadın 
çünkü sevdaların en büyüğünü tatmadın daha
kalbine kalbini koyacak
ellerini avuçlarına alacak
sorgu yok, sual yok…
her şeye rağmen sevildiğin oldu mu senin hiç
mutlu olduğunu sanacaksın
tatmin olmayacak, bekleyeceksin
yüreğin aç kalacak,
sofrandan kalktı mı mutluluk 
gelmeyeceğini bilerek
beklediğin oldu mu senin hiç…
en uzun geceyi yaşamadın 
çünkü  daha tek başına bırakmadı
sessiz olacak, sert olacak
hayat sana daha yalnızlığı öğretecek 
cevap yok,  kimse yok…
ağlarken gözyaşlarını saydığın oldu mu senin hiç
seveceksin, 
acıyacak yanların olacak
kırılıcaksın daha, parçalanacak
sevilmeye değer,
sövmeye sebep hakların olacak daha
 tövbelerin oldu mu, pişmanlıkların…
kalbini ellerinle yolmak istedin mi sen hiç



Açma gülüm bahar gelince 
Öyle hemen kopartmıyorlar direnince
Yaşamak daha güzel boyun eğemeyince
Ve her şey yerli yerince
Açma gülüm bahar gelince 
İnanma yalancı gülüşlere
Ve yağmur yağınca güneşe 
Çıkma gülüm, çıkma
Toprakta bir tohumsun sen unutma
Ve yalnızca özgürlüğün için
Bir merhametsiz kurşuna dizse de seni
Ölüme hasret kal
Açma gülüm



Kavga eder gibi
Karadeniz dövüyor kıyıları
Çay gibi kokar
Zıpkın gibidir Karadeniz kızları
Ben Karadeniz kızıyım
Asi olur, hırçın olurum
Orman gülüyüm…
Bir açelya olurum
Karadeniz;  dağların kadar
Sis olur, duman olurum…
Tekneler ağ çeker,
Maçka horon teper
Sevdam bir gemi
Azgın sularına yüzer
Dinmez Fırtınalarına 
Liman olurum…
Yol ver Zigana geçeyim
Yeşil yaylalarına bir kemençeyim
Trabzonluyum, Rizeliyim…
Ilgaz dağıyım, tuna nehriyim
 Karanlık gecelerde martı sesi,
Çoban yıldızıyım…
Ben bir Karadeniz kızıyım.



ne vakit biri bana on dört şubat dese, 
onca yol tepip istiklal caddesinde boylu boyunca yürüyesim gelir,
sevdalı bir gülüş görsem, bir dokunuş, 
kaçamak bir bakış,
ne vakit yarım kalmış bir pencereden, bir çatlaktan yahut bir aralıktan
dışarı sızan bir keman sesi duysam
gökyüzü bir çello 
sokaklar bana Beethoven`nın o en sevdiğim senfonisini mırıldanır
ne vakit yürek bir yüreğe değse
bir mayın kendi gövdesini parçalasa
denize has o mavi, bir güzelin gözüne daha çok yakışsa
nerden geldiğini bilmediğim bir kasımpatı kokar akşamlar
rüzgarlar ömründen,
 bir kibrit çöpünün ömrü kadar dokundursa ya ömrüme
ben eksilsem, bitsem, tükensem
soluğundan bir nefes üfleseler de ebediyete sönsem,
ne vakit bir el avuçlarımda başka bir eli sarıp sarmalasa
senin yürüdüğünü bilsem daha önce bu kaldırımlarda
çocuklar bir palyaçoya gülerken ben o palyaço yalnızlığıyla ağlasam
işte o vakit tüm bu şehri bırakıp, 
ne varsa yaşamda bana dair ondan vazgeçsem
güneşin batışına doğru,
bir kuş kanatlanıp gövdesini göğe salsa
kırık çerçeveler, yırtık fotoğraflar ve unutulan sevdalar 
ne vakit depoya kaldırılsa, atılsa yahut bir hurdacıya bağışlansa 
avuçlarımda yetim bir gül açar, sahipsiz kalır gözyaşlarım
ne vakit biri bana on dört şubat dese kavuşmalardan çoktur
 aklıma ayrılıkların gelişi
ve mutluluklardan çoktur yüreğimde acının bıraktığı ayak izi
yağmur tanelerinin toprağa o ilk düşüşü,
yavrunun hayata tutunuşu, 
eğer korkuyorsan kırık çerçevelerle hurdacıya bağışlanmaktan
korkma! Korkma…
ben seni bu on dört şubatta da bağışlamadım



Tanrı ağlar mı
Bilmem...
Döker mi gözyaşlarını
Ben uyurken
Bir buket gül 
Döktü yapraklarını
Açılıp göklerden 
Biri Yüzbaşıydı
Biri Tazecik bir Teğmen...



Çalındığında sen olan
Şarkılar vardı
Dokunulduğunda acıyan
Yanlarım olurdun benim
Kırılır, dökülür
Akşam vakitleri başımla beraber
Hep önüme düşerdin sen
 Yağmurlar ıslatmazdı
Sokakları sen olurdun bu şehrin
Karanlıkları
Ve avuçlarımın içi
Hiçbir yere sığmayan
Sevgimiz vardı, 
O da; 
Bir otel odasında eskidi
Kanunları vardı 
Döküldüğünde aşka ait
Dokunulduğunda acıyan
Sevdanın da
Kendine göre 
İhanetleri vardı
Bölündüğünde sen olan 
Sövmeye sebep
Yanlarım vardı benim
Benim mavilerim
Senin kırmızıların vardı
Bir yangından
Arta kalan küllerim olurdun
Ne vakit 
Alıp başımı gitsem buralardan
Sen kaçamadığım 
Hep o yanım olurdun
Gözlerimi yumduğumda
Sen olan 
Parçalarım vardı benim
Bitmişti bütün aşklar
Yaşanmıştı,
Bir hançeri saplar gibi
Çalındığında sen olan
Şarkılar vardı



Mutluluklar uzak durdu benden nedense,
Varlığım her şeyim sonsuz kederde.
Hicranımı,hüzünümü,hasretimi sakladım hep içimde,
Söz geçiremiyorsun kalbine,derinden sevince.
Günlerim çiçek gibi,açıp soluyor,
Gözlerim kalbimin sahibini arıyor.
Söyleyin güneşe erken batmasın,
Beni karanlıklarla baş,başa bırakmasın.
Gece gündüz hayalimde seni görür gibiyim,
Akar durmaz göz yaşlarım deli gibiyim.
Nereye gidersen git ardından geleceğim,
Bir kere sevmişim başkasını  neyleyim.
Senden ayrı kalsam da unutmam seni.
Geçen zaman zarfında yaşanan o günleri.
Hatıralarımı hep kalbimde gizledim,
Hatırımda kalan mutluluk ve gözlerin.



Sokak çocuğuyum, geçme yanımdan, git karşı kaldırımdan geç 
Üstüm başım pistir, üstüne üstelik bir de kokarım
Yüzünü başka yana çevir, görmezlikten gel, ne bileyim işte
Bu sokakların ortasına örülmüş bir cezaevi duvarıyım
Bana öyle korku dolu gözlerle bakma Küçüğüm
Hani bir çiçek kopartır, sonra koklar, sonra atarsın 
İşte ben o sokağa atılan çiçeğim, sen de bas üstüme geç Küçüğüm
Bu eşiklerin kiridir elim yüzüm
Sıcak bir yuva, benim öyle umudum, öyle hayallerim yok
Şu köprü altları kadar hayattan kopuğum Küçüğüm
Çölün kızgın kumlarıdır, avuçlarına dökülür yüreğim
Sevmeyi bilmez, sevilmeyi bilmez.
Olgun bir buğday başağı gibi boyun büker gözüm
İstanbul`un varoşlarıdır benim dudaklarım 
Öpmeyi bilmez, öpülmeyi bilmez Küçüğüm
Ben sokak çocuğuyum,
Sevdam bu sokaklarda başlar, yine bu sokaklarda bitecek
Sen evine gidersin; annen, baban, kardeşlerin vardır. Küçüğüm
Yürüsem, neyim varsa yoksa işte hepsi bu sokaklarda yitip gidecek
Ben bu sokakların sevdası, yalnızlıkların ve kaldırımların aşkıyım
Üstüne basılan izmarit gibi ezer geçer beni bakışların Küçüğüm…



Yağmurlu havada yürüyelim 
İzmir kordonunda bir akşamüstü 
Denizi... 
Havayı... 
Ve sadece sevgiyi paylaşalım... 
Ellerinden tutalım hayatın 
İzin ver... 
Fırtınalar kopsun yüreğimizde 
... Islanalım 
İliklerimize kadar sırılsıklam, 
Yanalım, 
Kopalım 
Savrulalım... 
Söz vermiştim gözlerine 
Bir akşamüstü 
İzmir kordonunda batalım...



İçimizde yanan bir ateş var
Bir pişmanlık
Vazgeçmeyişlik var
Kabullenemeyişlik
Kavuşmak arzusu var
Daha çok sevişmek isterken
Beceremeyişlik
Yenik düştük
İkimizde de çocukluk var 
İkimizde 
Saklamayı becerir gibi yaptık
Unutmuş gibi davrandık
Kavuşmak isterken
Başkalarında teselliyi aradık
Avunmayı seçtik
Bilmiyorduk ne yaptığımızı
İkimizde deliler gibiydik
Yeni tanışır gibi bir yabancıyla
Uzaktan gözlerimizle bakıştık
Yarım yamalaktı…
Ayaküstü…
 İkimizde,
Kayıp ettiğimiz bir şeyleri arar gibiydik
Ayrıldığımız yerde karşılaştık.



Birinin adını “toprak” koyalım
Kucak açsın tohuma, rahmet olsun cana
Birinin adı “bu vatan geçilmez” olsun
Geçit vermesin o “yiğit”, düşmana
Adı “kardeşlik” olsun, “dostluk”
“Erdem” koyalım birini, biri “bilgi” olsun
Kavuştursunlar tüm insanları aydınlığa
***
Çocuklarımız olsun
Adı; “yağmur”, “rüzgâr”, “hürriyet”
Israrla “barış” koyalım birinin adını
Birinin adı “güneş” olsun
Her doğduğunda boğsun karanlığı
Biri en nadide bir “çiçek”, biri “umut” olsun
Yarınlara kanat açsın güvercinler
“Deniz” koyalım ki adını, Deniz gibi olsun
***
Birinin adı “su” olsun
Temizlesin tüm ar`ları, kirlenmiş ruhları
Birinin adı “gökyüzü” olsun, “mavilikler” koyalım
Kalbinde uçsun uçurtmalar
Bağrını yuva edinsin muhacır kuşları
Birinin adını “türkü” koyalım,  “sevda” koksun
Çocuklarımız olsun; 
“Adalet”, “eşitlik” ve “özgürlük”
***
Çocuklarımız olsun;
“Ülkem”, “yurdum”, “memleketim” 
 “Türkiye” koyalım adını, “Türkiye”…
Zalime baş tutsun, kayırsın mazlumların hakkını
Birinin adı “merhamet” olsun
Silsin yüreklerin pasını
Çocuklarımız olsun; en “tatlı”, en “şeker”
İlkinin adını “sevgi” koyalım, 
Birinin adı “peygamber” olsun, peygamber!



Bu seferde gözlerimizden hiç yaş akmamış olsun, bu seferde sevda yüreğimizde hiç iz bırakmamış olsun,  şimdi sesi kısılmış bir şarkı gibi, karartılmış bir ekran gibi, sevgi hiç parçalanmamış olsun isterdim yüreklerimizde, 
Kehribar kokuları dökülen bir akşamüstü gibi, eşkıyaların azgın mermilerinde can veren eylül akşamları gibi, hayatta anlamını arayan bir kelebeğin avuçlarda can vermesi gibi, sen de sevin sevgi, sen de sevin acı.
Kaldır başını önünden ve sevin, çocukların gözlerinde göreyim sevincinin pırıltısını. Güneşin soluğunu hissedeyim. Karların beyazı gibi ışılda, kır çiçekleri gibi kok, gecenin bağrında yıldızlar ol, ol, Saksıda çiçek ol ama sevinen bir çiçek ol. 
Kaf dağının eteklerinde perilerin olmadığı bir yaşamın pınarlarına ayaklarımı sokuyorum şimdi. Yükseliyor başım, yükseliyor, dalından bir meyve gibi kopartılacak o başım…
Avuçlarında kelebeğin ölüsünü taşıyan adamın gözlerinde nasıl duruyorsa sevgi, işte kollarımda öyle duruyorsun sende. Otobüsün camlarına konulan başlar gibi, sende göğsünü öyle dayıyorsun göğsüme.
Soğuk ve ayrılığın hüznüyle yüklü yağmur bulutları, dökülen ne bir damla, ne yağan yağmur ve bir bebeğin parmaklarından dokunur gibi dokunuyor pencereme acı, gök gürültülü, sağanak yağışlı, ıslanan bedenimin gözlerinden büyüyor, büyüyor sevgi,
Ayaklarımıza öğretemeyeli yürüyüşü ve ellerimize yakıştırmayalı yalnızlığı, nasıl bir geminin ardından siliyor izlerini o koca deniz, yüreklerimizde bir okyanus taşıyoruz, o denli büyük, o denli büyük ki…  Hiç bir giden geminin izlerini silemiyor,
Beni sevda, kucağına hiç almamış olsun, acıtmamış olsun isterdim öptüğü yeri yıllar sonra,
Biliyorum, biliyorum! Tanrı insanlardan umudunu kesmedi, kesseydi doğmazdı bugün çocuklar, bu sevgi kucağı olsun, bir ana bağrı gibi, varlığını bildiğim gibi tanrının, bu sevgi olsun, gömüyor olsun başımızı kucaklayıp bağrına, kucaklayıp bassın, bassın anam gibi bağrına. 
SEVGİLER



İki rayı gibiyiz
bir tren yolunun
yakın olması
neyi değiştirir
son istasyonun



Seni unutmak için; 
Hala etrafımda bir melek arıyorsam
Bozuk parayı yok eden,
Sihirbazın sihirli kelimeleri söylemesi gibi
Yok olmanı bekliyorsam…
Yüzüm kızarıyorsa yüzüne bakınca
Adını hala farklı bir sesle söyleye biliyorsam
Kendimi inandıramıyorsam
Yüreğim dar geliyorsa, sığmıyorsa
Gidiyorsam, tükeniyorsam, eriyorsam 
Çalıyorsa hala şarkımızı o eski gramofon
Dev dalgaları gibiysem
Köpürüyorsam karşı kıyıya
Rüzgârlar kesemiyorsa ayağımı yerden
Atmak geliyorsa kendimi okyanusun ta dibine
Maviysem, kaçaksam, gececeysem
Ya bir cellâdın ölüm kokan ellerindeysem
Gökyüzü düşüyorsa üstüme, üstüme
Dostlar seni soruyorsa
İnanmıyorsa aynalar da küstüğümüze
Söyleyemiyorsam açıp telefonu
Yazamıyorsam ya bir mektuba
Ya kapına gelip de
Çalmaya cesaretim olmadıysa…



Dilimin ucunda adın 
Dudağımın kıyısında gülüşün 
Yüreğimdeki yolcu sen 
Yüreğimdeki göç izi sen 
Sen benim çınar ağacım. 
Dilimin ucunda adın 
Dudağımın kıyısında sen 
Yitik zamanlada 
Gözlerin usuma düştüğünde 
Aşkın göğsümde sürgün verir. 
Dilimin ucunda adın 
Dudağımın kıyısında sen 
Hep sanaydı öyküm 
Kapındayım al beni içeri 
Bu aşk ikimize de yeter. 
Dilimin ucunda adın 
Dudağımın kıyısında sen 
Saklı bahçemdeki ay 
Yalnızlığımın tanığı 
Ne güzelmiş bütün dillerde seni sevmek. 
Dilimin ucunda adın 
Dudağımın kıyısında sen 
Özlemlerimi eskiten sen 
Güz rengi uykularıma sevda gibi saplan 
Yoksul düşlerden arındırayım seni. 
Dilimin ucunda adın 
Dudağımın kıyısında yine sen 
Yönüm sana doğru 
Yüzüm sana doğru 
Hep sana dönüyorum kanatlarını açmış melek gibi. 
Sevdiğim, 
Bu benim yüreğim ve 
Bir nefes gibi soluyorum seni 
Bir nefes kadar uzağımdan 
Seni ve adını gözyaşım gibi seviyorum.



Yeni gitmiştin,
Ellerimde soğumamıştı ellerinin sıcaklığı daha...
Gözlerimiz alışmaya çalışırken ayrılığa
Ten renginde kızılın batışı, 
Ve günün son çırpınışı karanlığa
Yüzümde senden kalan bir gülümseme
O çocuksu tavrım...
Bildiğin, kıskanç yönüyle,
Hiç alışamamıştı gidişine.
Lale ve gül kokularından öte...
Kokun sine kalmış,
Başının omzuma değdiği yerde
Ne güzel, ne de hoş,
Ay gibi mazlum... 
Güneşin günden çekildiği gibi,
Gözlerinin çekilişi benden.
Daha sevişmemiştik...
Ve inildiği en derin yerinde yüreğimizin,
Kalmıştı sevgimiz, 
....
Bir ayrılık,
.....
İki sevda,
Ve sadece ikimiz....



Sen tüm yıldızları toplayacaksın gökyüzünden
O çocuksu ellerinle
Kırmızı çantana
Ben aşklar getireceğim; 
Batmakta olan bir Titanic`ten sana
Bana bakacak 
O kocaman meraklı gözlerin
Çizgi filmlerden çıkıp çıkıp
Ne olduğunu bilmeden
Tüm kutsallığıyla
O mutlu yaşamın penceresinden açılıp
Açılıp yağmurlarından hayatın 
Sen yağmuru pek seversin diye 
Beklesem…
 Şemsiyemi açıp,
Hani o merak
Nasıl bir heyecan 
Islanmış saçlarından
Seni seyretsem…
Sen bir gül olacaksın
Hani o dikenli daldan hayata açacak
Kırmızı mı, beyaz mı…
Tomurcuğundasın daha
Tut ki; 
Ben yaşamın renklerini sende sevsem
 Ressam olsam
Bir mutluluğun içine
Sadece ikimizi çizsem
Çocukken okuduğum
O hikâye kitaplarından sen çıkıp gelsen
Kıskanır mı doğa
Kıskanır mı…
Pamuk prensesten daha güzelsen… 
Daha bir çocuksun
En masum, 
Büyümüş haliyle…
Hayat gözlerinde ışıldıyor
Işıldıyor…
Tüm güzelliğiyle.



Dükkânlar kiralık
Evler kiralık,
Seyahat acentelerinde koltuklar kiralık 
Yağmur yağar…
Yıldızlar kiralarım gözlerime
İhanetlerim var benim kiralık…
Jetonlu vapurlar kiralık
Akşam sefalarında,
Dudaklarıma şarkılar kiralık
Soğuklar kiralarım kışın
Çoraplarım ıslanmış, asmışım
Sobada yanan düşlerim kiralık
Sevdalardan arta kalan
Ayrılıklar kiralık…
Otomobiller kiralık
Mavilikler kiralık, akşamları tan renginden
Peşin öderim,
Düşelim gözyaşlarımı bedelinden 
Yarım kalan hayatlar kiralık…
Bir yosmanın bakışları
Bu şehrin caddelerinde devrik krallık
Omuzlarından düşmüş elleri,
Elleri kiralık...
Umutlarından kopmuş, çökmüş bedeni 
Bir gecelik aşklara kiralık…



Yıldızlar yanar mıydı gözlerimde
Ya türkümüz çalınır mıydı
Hoyrat vakitlerinde 
Adın adıma denk… Elin elime
Çoktan solardım
Savururdum bu canı yele
Sevmeseydim seni…
Susar mıydım bu kadar
Sessizce sokulup yüreğime
Tükenir miydim umutlarımda
Param parça edip kendimi
Bölünmezdi uykularım
Bölünmezdi...
…Sevmeseydim seni
Dokunma sakın
Çek ellerini…
Bırak ağlasın gözlerim
Ağlasın...
Sen de ağlardın
Dönmeyeceğimi bilseydin.



Bir boş kutu gibi hayat
Bu ne bir oyun
Ne ben bir oyuncağım
Her şeyi sordum kendime
Söz verdim…
Adın her neyse unutacağım…
Tarih; on beş ocak
Aramızda bir şey yok
Yok ki konuşacak…
 Melekler de ölürmüş oysa
Yüreğimde…
Sevmeler cesaret ister
Sevdanın adı budur bende
Saat; yirmi bir kırk beş
Bir ceylanın kör oldu
Gözleri…
Gözlerime dokunarak son kez.
Adın her neyse
Ve nasıl yazılırsa yazılsın
Artık bir anlamı yok ben de
Söz verdim kendime
 Unutacağım…
Bedelin neyse
Hem de fazlasıyla ödeyerek 
Sevmeyi bildiği gibi
Unutmasını da bilir 
Bende ki bu yürek…
Aramızda bir şey yok
Hem de hiç…
On beş ocak
Saat yirmi bir kırk beş
Adın her neyse
Söz verdim kendime
Unutacağım!



Eğer ben bir kırlangıç olsam
Çok çok uzak diyarlardan
Gelip yüreğine yuva kurmak isterdim
Eğer ben bir papatya olsam
Avuçlarında filizlenip açmak isterdim
Ben bir ırmak olsam, suların doldurup taşırdığı
Çağlayıp bağrına akmak isterdim
Eğer ben bir berfin olsam
Doğmadan önce güneş, ömrünün sonlarını yaşayan
Yalnız, umudum sen ol isterdim
Eğer ben zaman olsam, hani sevdaları bitirip
Hani sevenleri birbirinden ayıran
Hani herkesin yenik düştüğü o son! 
Eğer ben zaman olsam
Geçmişten geleceğe yolculuk yapan
Tüm saatleri kırıp, hep sende kalmak isterdim
Eğer ben bir yol olsam, bir orman, bir dağ
Ve bilsem ki sen bunların hiç birinde değilsin
Ve sen uzaklarda bir şehirdesin,
Kimsenin bilmediği dar bir sokakta
Ben yağmur olmak isterdim işte o an
Seni bulmak için, sana kavuşa bilmek için
Gövdesini milyonlarca damlalara ayıran
Serkan Ökçe



Beni denizi sevdiğin gibi sev
Oyuncaklarını nasıl seviyorsan tıpkı öyle 
Beni şarkıları sevdiğin gibi sev
Mırıldanmaların…
Elini cebine sokup yürüyüşlerin gibi
Aldırmamaların gibi sev
Arife gününde başucuna koyduğun,
Bayramlık elbiselerin gibi sev
Ona dokunuşun, onun kokusu gibi 
Kendini izlediğin gibi aynada öyle sev,
Çerçevelediğin fotoğrafa her baktığın an gibi
Hayallerin, umutların kadar
Ona ilk dokunuşun gibi sev
Sabah sıcak bir yataktan uyanışını düşün
Mavi bir gökyüzü altında bir başak tarlasında koş
Bir uçurtman olsun 
Bir resim çiz parmağının ucuyla kumlara
Yanında senin elini tutan onlarca çocuk
Bir de kardeşin olsun mutlaka! 
Ve beni hiç düşünme, unut, hayatı öyle sev
Annemin, babamın sevdiği gibi sevemezsin
Açlık gibi, o bana sadakatli dev
Beni rabbim kadar,
Beni O`nun kadar sevemezsin! 
Ben, açlıktan ölmekte bir çocuk
Uzakta sizden, çok uzak bir ülkede
Afrika`da, Kenya`da, Somali de…



Yunus`u aşkıyla aşk edip gezdiren
Mevlana`yı ateşi ile yakıp döndüren
İmam Hüseyin`i Kerbela`da öldüren
Seni bana sevdiren hep aynı kalpler idi
Alnımı secdeye koyup boyun büktüren
Suyu denizlerden, tohumu toprağa döndüren
Yesevi`yi ölmeden diri diri gömdüren
Seni bana sevdiren hep aynı kalpler idi
Nabi`yi tutup Kabe`ye getiren
Her zerreye bir güneş erdiren
Veysel`in yüzünü kuma sürdüren
Seni bana sevdiren hep aynı kalpler idi
İbrahim`i ateş yerine gülistana düşüren
Âlemlerin çarkını bir ahenkle çeviren
Muhammed`in yüzüne sedirde iz düşüren
Seni bana sevdiren hep aynı kalpler idi



Ağlayan gözler, söyleyin 
Gözyaşım nedendir
Bahçemizde ötüşen bülbüller 
Türlü açan bu güller nedendir
 Gece, gündüze aşk ile dolanır 
Bu âlem ki cihana bedendir
Hayvan var iken, 
İnsan acep nedendir 
Ne fayda bir dünya cevher
Sanırsın dönecek gidenler teker teker
Toplanın yürekler! bu bir mahşer
Nice yanan, bu cehennem nedendir
Göverir ağaçlar bahara 
Ahdettim peykle yâre
Damar keser, akan kırmızı kana
Yunus`um sen söyle
Benim sırrım acep nedendir



Bir serçe 
Terettütsüz kondu parmaklarına 
İnsan nasıl insana bakarsa 
O ifadeyle 
Anlar gibi bakışlarımdan aynı tanrıya 
Gagasını yavaş yavaş vurdu 
Avucunu doldurduğu suya 
Ne bir ürperti 
Ne bir kaçış 
İki yorgun savaşçıydılar 
İki yeni aşık 
Nasıl eller kavuşursa 
Edilirken dualar 
Aynı biçimde 
Tanrının oyununda 
Bir avuç suyun vesilesiyle kavuştular... 
Uçtu ve tünedi 
Bir ağacın dalına serçe 
Paylarına düşen bu hayattan 
Aynı nefesti ikisine…



Bir yandan senin gidişin 
Bir yanda alışamayışım 
Solgunum, nasıl kurursa bir yaprak
Eskisi gibi kokmuyor 
Durmuyor, gülmüyor…
Her şeyin sonu, bir an bitişi 
Artık acıtmıyor hiçbir şey
Senin gidişin gibi
 
Bir İstanbul sabahı düşüyor
Asılı tablosundan 
Bir yanda sen duruyorsun
Bir yanda hayat
Kaç yıl, kaç yıl birer birer geçti aradan
Hep bir acele, bir telâşe var
Zamansız vapurlar kalkar rıhtımından
Can çekişiyor, veda eder gibi
Bir yanda senin terk edişin var
 
Bir şeyler yarım, eksik, tadı yok
Olması gerektiği gibi değil
Elden gidişi gibi
Bir yandan İstanbul sabahısın
Surlara dokunuşu,
Niçin bana bakar deniz
Son bakışın gibi senin
Bir de güneşten önce doğar
Her sabah İstanbul`a gözlerin…



Önce ellerini çekti
Dokunmadı, bakmadı…
En son kendini de aldı benden
Acımadı…
Tükendi, bende hiç kalmadı
Sende neyim var…
Bende yalvarmadım, gitme kal
Perdelerini çekti 
Penceresine vuran akşam güneşi 
Dur…  Ne olur… Bir sor
Neden bir elveda etmedi

Sende neyim var… Neyim kaldı ki
Artık tanrı gündüzünü alıp, geceyi koydu
Acı çekmedim,  Kolay oldu 
Bir anlıktı, çabuk bitti…
Neyi varsa kendini de alıp gitti
Sende neyim var…  Nasıl kaldım
Tamam, ayrılığı da anladım
Neden beni seviyormuş gibi avuttun
Her şeyini aldın da, 
Bu seni seven kalbimi niçin almayı unuttun…



Bir hüzün türküsü söylüyor bu kaldırımlar
Ana kucağından yavrusunu aldıkları gibi
Seni de benden aldılar
Şimdi her adım senin şarkını çalıyor
Her kaldırım taşı benim türkümü söylüyor
Sen başka omuzlara koyuyorsun başını
Beni başka kollar avutuyor…
Rıhtıma düşüyorum, bir vapur gölgesi gibi
Asfaltı çiğniyor arabalar
Perdeleri çekiyorlar, ışıkları söndürüyorlar
Şimdi sen bir güvercin gibisindir
Toprağı delip çıkacak,
 Açacak tomurcuk bir gül gibisindir
Aysındır, mavisindir, beyazsındır
İp ince ve narin… 
Gökyüzünden önüme düşmüş gibisindir…
Sokaklar geziyorum, ıssız sokaklar
Kendimi kaybediyorum, karanlığına katıp içimin
Çıkmaz sokaklar gibiyim, daracık dönemeçler
Hemen köşe başından sen çıkacaksın ya
Ağlayan çocuklar gibiyim
Ben de hayata böyle sızlanıyorum ne edersin
Soğuktan pencerene konan kuş gibiyim
Kuş gibi, soğuktan ve pencerende
Belki de şu yakamoz seni anlatıyordur soğuk sulara
Belki de şu gelen gölge
Şu up uzun gölgesi düşmüş o kadın ve adam
Belki beni bir serseri sanarsın yanımdan geçip giderken 
Ne olur gelmeyin üstüme üstüme
Dayanamaz seni görmeye bu yürek 
Başkasının kollarında yanımdan geçip gidersen…
Bir başka yürüyüp gidiyor ayaklarım
Bir başka ses çıkarıyor… Tıngır tıngır 
 Önüme senin siyah saçların örülüyor
Gözlerin, gözlerin yoluma sürülüp gidiyor
Bir hüzün türküsü söylüyor bu kaldırımlar
Ana kucağından yavrusunu aldıkları gibi
Seni de benden aldılar
Şimdi her adım senin şarkını çalıyor
Her kaldırım taşı benim türkümü söylüyor
Sen başka omuzlara koyuyorsun başını
Beni başka kollar avutuyor…



Dalından kopmuş bir yaprak
Okyanusa düşmüş 
Bir su damlası düşün,
Düşün ey sevdiğim
Kınalı ellerine verdiğim
Kırmızı gül buketlerini düşün
Gözlerim, sevdiğim…
Göreli gözlerini 
Daha yıldızlara bakmadı
Dudaklarından bir nefes alalı
Soluklanmadım daha sevdiğim
Uzun sefer araçlarını düşün
Yabancı diyarları 
Uzak ülkeleri
Ellerinden tutum tutalı
Daha ben gurbete çıkmadım sevdiğim
Papatyaları düşün 
En güzel çağında açmış
Mor menekşeleri
Gülleri düşün sevdiğim
En olgun kıvamında
Ben senin kokunu aldım alalı
O ahenkli, 
Rengârenk kokun
Hiçbir çiçek kokmadı daha eskisi gibi…
Düşün sevdiğim
İlkokul kitaplarındaki o heyecanımızı
Her kar yağışındaki sevincimizi 
Sobanın suratımıza vurduğu şavkını düşün
Rüzgarı; 
Uğultusunu, ıslık çalar gibi 
Denizi düşün
Dalgaların kıyıya vuruşunu
Kalbimin atışını
Seni gördüğü
Hala o ilk günkü gibi…
İlk sevdanın demini
Üşüyen yüzüme sürdün sıcacık ellerini
Sürdün,
Yüreğime koca bir sevdanın ateşini
Düşün sevdiğim 
Sen nasıl harladın…



Yağmur taneleri 
Üşüyen bedenleri
Sarıp sarmalar
Harman olur vakit
Nefes keser bir an
Ne kolaydı vazgeçmek
Bir de sen olmasan
Gökyüzü kararır
Yıldızlar döker kendini
Ateşten bu şehrin caddeleri
 Bir meçhulü adımlar
Esir düşer avuçlarıma 
Tutuklu kadınlar
Tenin hamur gibi
Günah katar bakışlarıma
Yokluğunda seni anlatır
 Sümbüllü saksılar
 Üstünde allı pullu giysi
Ter kokar düşlerim
Bir ıhlamur gibi
Sokak köşelerinde
 Cellatbaşı bekler gibi
Sancılı ve karanlık
Kaç mezara gömülür parçalarım
En sessiz makberi kazar ölüm
Suçluyum, yatardım 
Aramızda
Sen olmasan
…



Ha elmas ha taş
Dökülmesin de senin gözünden bir damla yaş
Milyar kırat, kimse biçemez bir değer
Gözlerinde parlar bildiğim tek mücevher…
Ha saç, ha demir, ha altın
Gülsünde senin çocuk suratın
Ne taht isterim, ne sultan olmak
Varsa ömrüm o da yanında kalmak…
Dünya madeni, dünyada erir
Bir an bir mutluluk verir
Oysa Sevgidir bizi bir araya getirir
Ne yerin altından çıkar
Ne uzaklardan geçer… 
Melekler kadar masum çocuk
Altı okka yürek,
Tek hakikati sevgiydin
Madenci bir adamın
En değerli madeniydin sen babanın…



Bu koku, bu sensin
Bu senin ayak izlerin
Ne kadar soğumuş yastığın
Solgun yüzüm
Yalnız ellerim...
Bu ezilgenlik, bu yenilgilik
Kabullenmişlik bu,
Üşümüş dikenli tenim
Anlayıver der gibi
Bakar Nemli gözlerim…
Bu rüzgâr, bu fırtına
Bir yük gibi binmiş gece sırtıma
Kahrolası yalnızlık 
Ağlatır, almış elleri arasına
Bu sensizlik, bu ışık...
Süzülüp vurur acı sillesini suratıma
Bu sensin, bu yalnızlık
Bu tek başınalık… Bu hazan
Gün batar, yıldızlara denk düşer
Sürülür sürgüler,
Bu eskimişlik, bu hüzün
Usul usul önüme düşer yüzüm
Kırık kanatlı kuş,
Yeşilimsi mavi deniz
Bu sensin, bu tutsaklık, bu esaret 
Kesilmiş mecalim,
Sürükler, yiter, unutur…
Kaybolmuş tüm sevdiklerim
Anlayıver der gibi
Bakar, bakar nemli gözlerim…



Ben bu vatanı,
                       özgürlüğü,
                                        güvercinleri, 
                                                            barış kokan şarkıları seviyorum
Uçurtmaları, çocuk seslerini, yeşeren buğday tanelerini seviyorum
Ter kokusunu seviyorum işçilerin, açık görüş günlerini, 
Yürüdüğüm sokak taşarlarını, zindan kemerleri, bayram sabahını seviyorum 
Gül kokuları, açık pencereler, papatyalar, akşam üstleri sizi seviyorum 
Bayrağımı seviyorum edalı bir gelin gibi 
Babamın eli, annemin kokusu, kadınımın bakışı seni seviyorum
Menfaatsiz sevdaları, bir de yıldızları, bir de toprak kokusunu, 
Yeni doğan her bebeği, günün ağarmasını, kalbim(m)    seni seviyorum
Gıdıkladığımda gülmeni, ekmeği bölüp soframa koymanı
Benimle oturup ağlamanı seviyorum,
Masmavilikleri, denizin tonunu, fidanların çiçek açmasını, gelin kızları seviyorum
İlkokul öğretmen mi, kitap sayfalarını, rengini, hışırtısını
Geceleri en çok bu şehri seviyorum… Bir meçhule atılan ayak seslerini 
Parmak uçlarıma dokunuşun yok mu! İşte onu seviyorum
Irmağın akmasını, bir kuşun gelip pencereme tünemesini 
Bir tabutun peşinden yürüyen rahmeti, estiğinde rüzgârı seviyorum
Göğsüme dayanmış bir bıçak gibi göğsün, Yağmuru seviyorum yağdığında
Ocağım, Yurdum, Peygamberim, Rabbim, seni seviyorum



Gül bir tohumdu, can eyledi
Yıldız bir tozdu
Göğe saçaktan kor eyledi
Kar tanesi gibiydi bembeyaz
Yüze hoşluk, gönle nur eyledi
Küçük bir damlaydı şimdi okyanus
Sönük bir pırıltıydı 
Şu ufkunda secde edip, batan güneş
Sevdalı bir çiçek gibi
Dalında açıp aşk eyledi
Mavilikler serdi göğü arşı ala 
Gah esti, gah sustu
Şu fukara başıma her manayı dar eyledi
Uydu gönlüm bu yalan cihana
Bir ömürdüm, oda heba eyledi
Serildim, yuğdular bir taş üstünde
Nice ağlar bu canlar, 
Nice ağlayan kendi nefsine 
Özüm sendendir, öz eyledi
Elhamdülillah 
Sineme rahmet, canıma can eyledi



An gelir toprak olur
An gelir sevdalar biter
Bu memleket boz kırlarında
Çiçekler açar diye dualar ediyorum anne
Karanlığın aydınlığa erdiği yerde
Çocuklar görüyorum allı allı
Çocuklar görüyorum kara gözleri memleket sevdalı
Kavruk dudaklarda
Özgün türküler söylüyorum anne
Yarınlara düşler kuruyorum
Berrak, masum, ciddi
Eteğinde oynayan küçük bir çocuğum
Tırtır mı, kelebek mi? 
Baharlara sevdalanıyorum anne, baharlara
Hürriyetimi
En başına perçinliyorum dağların
Bayraklar asıyorum
Bayramlara seviniyorum
Kardeşliğe hasret dallarında yeşeriyorum 
Anne! Memleket…   Memleket bağrın gibi
Koşup, ta yüreğine sarılıyorum.



Biraz daha gül yalancıktan 
Ne olur akma
Daha değil, Daha var…
Beni yak, beni vur
Ama daha diren ne olur
Olsun hele bir akşam
Düşsün yastığa başım
Sensizlik bir değirmen 
Takır takır öğütsün beni
Parçalasın, bölsün
Dokunmayın, Sakın değmeyin
Hele şu ışıklar bir sönsün
Tenime batsın soğuk yatak
Her şey yarım kalsın, Her yer siyah beyaz
Ellerim kurumuş toprak
Savrulur, kül olurum
Hele bir lambalarını karartsın, 
Bir sussun… Çıldırsın sessizlik
Ağır ağır… 
Bam telime dokunsun hele bir sensizlik
Yüreğime kor
Denize yakamoz vursun
Aklıma sen…
Hele parlasın bir yıldızlar
İçime toplanır
Beni büyüten tüm çocuklar
Nasıl ağlarım, hem nasıl…
Sönsün hele şu ışıklar.



Aşk bizi ayaklarımızdan yakaladı
Bir kumsala sürükledi yüreklerimizi önce
En çok sevdiğim mavi sularda boğacaktı
Oysa hazırdım, çok çok önceden bekliyordum
Ölüme hasret iki aşıktık çünkü biz
Biz bu sokakların tanıdığı en sadık,
Ve bir daha birlikte asla göremeyeceği iki aşıktık
Aşk, tanıdığım en çocuksu, en aptal şeydi üstümde taşıdığım
Namluya sürülmüş bir kurşun gibi her an sıkılmaya hazır
Vazgeçilmiş, vazgeçilmez değil
Aşk, dokunduğum en sıcak, bildiğim en doymaz, 
Sevdiğim en acı şeydi…
Bir dağın tepesinden kendini boşluğa bırakmak gibi
Geriye dönmeyeceğini bildiğin halde derin sulara yüzmek gibi
Vazgeçmek gibi…
Ayak izlerimizin bir anlamı olmalı kumsala bıraktığımızda
Uçurtmalarımızın söylediği bulutun ve güneşin şarkısı gibi
Yürüdüğümüzde bir anlamı olmalı gittiğimiz yerin
Sevdiğimizde sevdiğimiz şeyin…
Öldüğümüzde ölümün de bir anlamı olmalı
Aşk, kendimize kendi hayallerimizi sattığımız
Belki kendi kendimizi kandırdığımız, Avunduğumuz,
En çok inandığımız ama asla var olmayan, en büyük yalandı! 
Değil mi, inançlarımız için ölümü göze alırız
Ya aşkı inançlarımızın önüne ne zaman ve  kim koymuştu!



Paslı bir çividir gönlüme çakılan, ne edersin bir dirhem ah! 
Gayri sen bu sevdadan vazgeç dâ, her demi sefaya yorma
Götürüp bir telaşeyle gömerler naaşını, ederler ardından üç beş vakit vah, vah! 
Duyarız ki bir çit çekmişsin yüreğine, bizi ordan öte koyma gönül
Ya kalbinde öldürürsün aşığı, ya kalbinde ölürsün aşığın
Ne vakit geçersen geç, işte bu kapı hak kapısıdır, ölüm tutuşturur avucuna
Aksam vakitleri beyazın sadakatinden kurtulup, sarının ihanetine yenik düşersin 
Viraneye değdin bari; tez geç, tez geç gönül, bu sevdayı aşka yorma 
Soruyor derviş; “gurbet senin nerende”, dersen ki; “ içimde”, “pencerelere ırak dur” deyu
Derviş nefes diyor, sen ney diyorsun, derviş ney diyor, sen nefes istiyorsun
“Ey budala gönül! Sıdalanıp durma” deyu… “Nefeste sensin, ney de” 
Kendi deryanda bir daneye sığdırıp,  okyanus deyu bir damlada oyalanma beni gönül



Gönlümde güneşi tuttum da senin için
Sen görmedin; karanlık, ıssız, kör bir kuyu sandın
Bir nadide gül açmıştı yüksek bir dağın tepesinde
Tuttum koparttım onu yolunun üzerine ektim de
Yanından geçerken, onu gariban bir papatya sandın
 Sana bakışlarım; bir mahpusun dış kapısından
Özgürlüğe atılan ilk adımlar gibiydi
Gözlerin onları da bir kafes içine koydu
Sana gelirken sevinçten çığlık çığlığa
Bir çocuğun kırlarda kelebekleri kovalaması gibiydi
Bakışların tutup o kelebeğinde kanatlarından yoldu
Senin için avuçlarımda tüm sevgilerimi biriktirmiştim
Bir daha hiç tutmamak üzere avuçlarını çektiğinde
Tüm sevgilerim birer birer döküldü
Köprüler inşa etmiştim oysa cennetin ırmaklarına
“Sana verecek sevdam yok” dediğinde
Önüme saç telinden daha ince gerildi o sırat köprüsü
Gönlümde güneşi tuttum da senin için
Sen görmedin; karanlık, ıssız, kör bir kuyu sandın
Bir nadide gül açmıştı yüksek bir dağın tepesinde
Tuttum koparttım onu yolunun üzerine ektim de
Yanından geçerken, onu gariban bir papatya sandın



Gece yeni başlar
Uzar…
Bir baştan bir başa
Her yol güzeldir
Sonunda aydınlık varsa
Kandiller söndürür yürekler
Vapurlar kaldırır
Bir uçtan bir uca
Her sevda güzeldir
Sonunda kavuşmak varsa
Bir parça gözlerin
Ve sen
Dokunur boncuklu perdelerinden
Dokunur gece
Sırça pencerelerinden
En kötü ninniyi söyler
Soğuk duvar
Yatağım demir
Saat yirmi dört
Ne olur… ne olur
Gözlerimi
Gözlerinle ört…



Sus, sus konuşma ne olur
Bakma gözlerime o biçim
Çıkmasın kimse bana acıyan
Demir kapının sürgülerini
Sür üstüme gardiyan
Anlamazsın madem beni
Anlamaya çalışma
Benim suretimle bana konuşma
Katiyen benimle barışma
Tüm aynaları teker teker kır gardiyan
Sakın sevme beni, istemem
Bir ateş ver ötesine karışma
Gölgemde durup bana yanaşma
Götür şunu başımdan
Dar bir odaya koy gardiyan
Düşünme beni, halimi sorma 
Buradan çıkarım diye umut koyma
Sen misin hayaller kurup yaşayan
Ne olur apar topar al beni de
Al sükûnet ipine ger gardiyan



Yeşermişti güller
Zeytinler
Elekten buğday eler gibi
Karıştırdı toprağı kırışık eller
Yine Osmanlı kokar
Koza Han, Ulu cami
Göğü delen minareler
Tüm eskiyen hayaller üzerine
Düşmüştü duvara
Karagözle Hacivat gölgeleri
Düşmüştü umursamaz
Gezinir bir ateş böceği
Düşmüştü yüzümüze
O masum çocuk gülüşleri
Koca Bursa ben senin var ya…
Ben senin camin, kulen, köprün
Sen benim sevdamsın
İsyan ediyor bu liman gemilere
Kim duyar ki,
Kim görür öpüştüğümüzü
Yeşil serviler boyu seviştiğimizi
İçimden sen diyordum 
Sen…
Çıkartınca bu şehirden ikimizi
Ne limon kokusu, bu bir şeftali
Taze bir ten
Mavi gözlü bu güzel deniz
Ey ulu çınar sen
Aşkımıza şahit; 
Bu sefil imaret 
Bu Tophane 
İpek böceğinin ördüğü nakış
Bu koca dağın tepesinden
Bende ki sevdan gibi gitmez kara kış
Sessizce saklarım seni bağrıma 
Çıplak gece yarıları
Bütün arları kirletip
İhanetlere göz yumarken
Ve bunca aşık varken sana
Alır kaçarım seni bu topraklardan
Koca bursa ben senin var ya…
Ben senin yolun, suyun, ekmeğin, havan
Sen benim sevdamsın.



Kapat gözlerini şimdi
Kapat…
Gölgesindesin bir ıhlamurun
Rüzgârın fısıltısı sana
Tüm taşlarını dökecek şimdi büyücü
Eteğinden 
Sakın açma gözlerini
Bozulmasın büyü
Sen yürürken yağmurun altında
Mavi damlalara katıp hayallerini
Başka bir çağda
Sevgiden yana yoksul birisin 
Yeniyken daha sevişmeler
Tılsımlar ve dokunuşlar
Bilmezken sen 
Yaşandı ve bitti tüm aşklar
Bir ikindi vaktindesin
Çekiliyor gölgelerin
 İzlerin siliniyor
Zamanda susmaktasın
Ve beklemekte
Ellerin güneşe uzanan bir başak gibi
Meyveler için
Bir ağaç olup
Dökeceksin tüm çiçeklerini
Başka bir yaşamda
Islatmayan yağmurun altındasın 
Teninden ateş
Gökten umutlar yağıyor
Büyülü sevgiler zamanındasın
Hayaller peşinde…
Avuçların bende
Bakışların benim 
Bilmezken sen
Kuruldu ve bitti tüm hayallerin 
Sana söylemedikleri
Buğulu, uç ve pembe
 Büyücü sevgiyi mayalıyor kalbine
Yeniden 
Gözlerine yıldızı
Ellerinden salıveriyor
Sana hayat verecek
Buz kristallerinden bir peri kızı 
Beşinci mevsimdesin
Büyüler mevsimi
Koklanmış güller serpiştiriyor büyücü
Başından aşağı
Yaşanmamışlar zamanından
Ne altında toprak var
Ne gökten bulut geçiyor
Büyücünün kollarındasın
Kalbin kuş tüyü
Gölgesindesin bir ıhlamurun
Bilmezken sen 
Dudaklarına düşüyor büyü.



Gözlerinin ucuyla 
Dokundu gözlerime
Sitem eder gibi
Dudaklarından döküldü birkaç kelime
Döküldü gökyüzü
Döküldü yıldızlar üzerime
Gözlerinin ucuyla
Dokundu gözlerime
Veda eder gibi
Sokuldu acılarım
Sokuldu bir evlat gibi yüreğime
Soğuyan bir yeminin
Kuruyan güllerine
Çekip giderken
Teselli eder gibi kendini
Sürdü ellerini yüzüne
Gözlerinin ucuyla dokundu
Dokundu gözlerime…



Soğuktu geceydi
Galiba günlerden perşembeydi
Hani o şehrin ölü vakti
Dar sokaklarından çıkıverdin sen
Aklımda kaldığın gibi
Karlar üzerinde beyaz bir peri
Yoksa o sen miydin güzelim
Ayın ve güneşin feri
Nerede diyordum bende bu şehrin denizi
Demek sendin o, alıp götüren hepimizi
Acaba var mıydı bir gören bizi
Pencereden bakıp da ara sıra 
Düşündüğüm oluyor seni



Adına aldanmayın
İçinde olmayan tek şeydir huzur
Sakın siz de yaşlanmayın 
Ömrünüzün son mabedi bu
Terkedilmişliğin adıdır burada huzur
Gelen gider, konan göçer
Ne evliya kaldı bildiğim, ne peygamber
İster adına talih deyin, ister kader
Sevdiklerimiz nerede! 
Nerede birer birer ömrünüze girenler? 
Benim anamdır bu sahipsiz kadın
Benim babamdır bu yorgun adam
Benim mutsuzluğumdur bu sahipsiz huzur
Bu tek kişilik döşek,
Bu cam kenarına sıralı mermer
Geçer, geçer…
Sizinde geçer o güvendiğiniz günler
Unutulanları unutmaz burada ölüm
Terk edilenleri terk etmez yalnız Rabbim



Gökyüzünde asılıydı
Gözlerinde ki yıldızlar
Vitrinlerim param parça
Kırık aynalardan seni çaldılar
Sahipsiz bir gece vakti
Kış uykusunda tüm sevdalar
Avuçlarımdan çekip
Seni aldı bu ıslak yüzlü kaldırımlar
Hadi siz de çekip gidin evinize
Mutluluklara kapansın kapılar
Yalnız bırakın sadece ikimizi
Düşsün koynuma bu yosma sokaklar
Daha dönmem diyordu
Bu son adımını atan ayaklar
Sevmem, daha sevmem diyordu
... bu kalbi kırık yokuşlar



Küçükken düşerdin canın yanardı
Ben de atardım kendimi yere
Sonra uzanır gökte kuşları sayardık
Sen en güzel kuşu bulmaya çalışırdın
O sıra, sen kuşlara bakarken
 Ben sana seyrederdim
Sen tüm kuşlardan daha güzeldin
Umurumda olmazdı, yaram berem 
Tuttururdun mu bir meyve
Çıkar kopartırdım onu ağaçtan
Tırmanır gelirdin ufacık ellerinle peşimden
Fazla yakmadı canımı hiçbir şey
Düştü düşecek, 
Bir damla kadar dolmuş gözlerinden
Biz çocuktuk,
Sen dua eder gibi açardın ellerini
Ben papatyalar doldururdum avuçlarına
Başak tarlasında saklambaç oynardık
Hatırlıyorum,
O gün her yöne koşmuştum
Boynumdan büyüktü başaklar
En çok, 
En çok o zaman seni kaybetmekten korkmuştum
Her kar yağışında
Gözlerin çağla yeşili olurdu
Güldüğünde yanaklarına,
Uzaklardan gelip bir kelebek konardı
Üşüyen ellerini ısıtırdım 
Yanakların hep kıp kırmızı olurdu
Kardan adam yapardık, 
Üşümesin diye de
Kömürden düğmelerle önünü iliklerdik
Sen çok sevinirdin, çok! 
Hiçbir zaman bilmedin
Sana hiç fark ettirmedim
Ben tüm zamanlarda
Sevgilerimi hep sana biriktirdim



Buralarda bize sevda yok 
Kalk gidelim…
Söndür ışıları kalk gidelim
Denizi var bir derya
Gemileri yüzdürür
İnsanları buraların 
Nice gönüller üzdürür
Topla çantanı
Kalk gidelim…
Kurumuş dudaklarımız
İçilmez buraların suyu
Susamış gönlümüzden
Kalk gidelim…
Ne çok yolu var geçilmez
Ne çok yaşayan ölüsü var kendini bilmez
Aynalı vitrinleri bizi göstermez 
Kalk gidelim…
Buralar yaramızı sarmaz
Tuz basıp yaramıza gidelim…
Yüreğimizden geçer yollar
Gözlerimizde yıldızlar parlar bizim…
Türkümüzü söyleyip
Söyleyip gidelim…



Bir yer, bir an
Bir dokunuş
Seni çıkartıp getirir hayattan, 
O gözlerinde milyonlarca bakış
Beşik gibi sallar gökler
Sallanan bir yaprak gibi rüzgâr
Açar ölümüne muhtaç çiçekler
Vurgun zamansız baharlara
O tertemiz ellerinle gelirsin,
Her düşümde, her düşümde bana
İşte yine düştü güneş suya 
Yalnızlığa sürgün bir sancı düştü
Tanrı uzattı ellerini bir akşamüstü
Bir akşamüstü, albatrosun kanatlarında açıldın
Ve kızıl göklerden,
O masmavi derin sulara saçıldın
İşte yine beyaz çarşaflara
Kırmızı ihanetlerle yazıldın
Bir melodi, bir şarkı
Öfkeli bir bakış
Tanımadığım birinden dökülen gözyaşı
Kaldırıma düşmüş bir mendil
Ayrı yürüyen sevdalılar
Gözlerinin rengi
İşte yarım kalan ne varsa, 
Ne varsa gelirken,  seni de getirdi yanında
Bir ses, bir nefes
Bir yudum olur
O sevdiğin şarabın tadında 
Tertemiz dudaklarınla gelirsin
Her düşüm de, her düşüm de bana



Başörtüsü gök kubbenin, bir çiğ gibi zaman
Savaşta ne suç, bir kurşun; vakitsiz üstüne sıkılan
Savaşan silahlar, savaşan ölüm, savaşan fikirler
Ölen çocuklar, ölen babalar, ölen anneler
Esmez rüzgârı, taşımaz yağmuru bu, bu kan bulutları
Davranın tetiğe yumulsun gayri, umudun gözkapakları 
Gitmeyiveririz çarşıya, pazara, çıkmayıveririz dışarı
Aman ha! çıkarmayız, yorgan altına sakladığımız başları
Uzakta savaş, uzakta gözyaşı, uzakta ölüm korkusu
Bebekler aç, susuz, bize ne! Uzakta bu ölüm orucu 
Üç gündür yası, sonra güler yüzümüz bir bahane bulup
Barıştan feragat ederiz, ölen masum çocukları unutup
Oysa gökler uçurtmasız, parklar boş, yetim kalır sokaklar 
Düşünmeyin daha ölümü, koşun, koşun oynayın çocuklar



Belki habersizdir gözbebeklerinde ki güneş
Birilerinin dünyasına her sabah doğduğundan
Belki habersizdir göğe saçılan yıldızlar
Senin o upuzun saçlarından savrulduğundan
Belki habersizdir yağmur damlası bakışların
Mavi bir okyanusta beyaz bir yelkenliye kandığından
Toprağa hasretliğindendir belki bu başak tonlu tenin
Bir başkasının kalbinde vurulduğundan
Belki habersizdir kalbin! 
Gelip başını bağrıma koyarsın, dizlerime uzanıp uyursun
Belki habersizdir düşlerin, gelip düşerime girdiğinden
Uzun saçlı kız, belki bir gün benim kollarımda uyanırsın
Belki habersizdir dudakların, dudaklarıma söz verdiğinden
 Sevinçten uğur böceği yakalamaya çalışan çocuklar, koşun
Koşun, onun dizleri dibinde koşun! 
Uçuşun kuşlar, uzun saçlı kızın etrafında uçuşun
Belki habersizdir o, bu denli sevildiğinden
Savrulun yıldızlar, onun saçlarından savrulun



Özgürlük türküleri çığırırdık
Güvercinler salıp dört bir yana
Kardeşlik seni! 
Gel yazalım dağlara
Gel başımı bağrına yaslayım
Adın barış olsun çocuk
Bugün doğduğun gün
Selam olsun sana
Hatırına kucaklaşalım
Hatırına sevişelim
Hayat bir nefes 
Onu da birlikte paylaşalım
Adın barış olsun çocuk
Ağlamayacak artık ağıt
Gözlerimizde kini göremeyeceksiniz
Biz bu toprakların sevgilisi
Ey! Aynı yolların aşığı
Yarına dair ümitlerle
Sevgiyi taşıyan avuçlara,
Ey sen! Doğan çocuk; 
Adın barış olsun



Soğuktan üşüyen ellerimi cebime soktum 
Bir nefes daha çektim o pis ayazından
İstanbul sana inat,
Yokluğumda boğazımdan arttırdığım 
Üç kuruşa bir simit aldım
Sıcak bir çay içtim,
Haliç`inden bende geçtim İstanbul
Can çekişen kurban gibi geldim
Ya beni öldür ya adam et İstanbul
Yedi tepeye kurulu büyük şehir
Namına geldim...
Haydarpaşa da trenden indim, 
Sorduğum sorulara cevap ver İstanbul
Sevmek mi zor ayrılık mı
İhaneti sen nerene koyuyorsun İstanbul
Akşamdan mı ağlayıp yatıyorsun,
Yoksa; yattıktan sonra mı ağlarsın
Belki sende,
Martıların çığlıklarına
Kendini kaldırıp bir çırpıda
Vuruyorsun kıyıya
Bende böyle tutunuyorum
Bir mum gibi ama
Fırtınalardan sönmeden yaşıyorum İstanbul.
Bendeki acılar
Bu gökyüzü, yıldızlar
Sonra deniz ve balıklar
Onca ev, onca insan 
Verilen sözler, tutulan sırlar,
Yağan yağmur, toprak ve hava
Karacaahmet`deki dikili taşlar da dahil
Hepsinin toplamı,
Yekun; 
Sensin işte İstanbul



Yıldızlar saçan gözlerin
Senin olsun
Hayalleri kırılıp
Ağlayan gözlerini ver bana
Sıcacık yanakların senin olsun
Üşüyen ellerini ver Bana
Sevinçler senin olsun
Gülücükler senin
Acıyan kalbini ver bana
Öpülmüş dudakların
Senin olsun
Öpülmemiş o pak alnını ver bana
Tüm cevherler senin olsun
Başını koyduğun yastığı ver bana
Gül değil
Bana ter koksun tenin
Sevda senin olsun
Mutluk senin
Düştüğünde! 
Düştüğünde elini ver bana



Aklıma reçel kavanozların geldi
Kapağını hep bana açtırırdın
Artık açmıyorum reçel kavanozlarının kapağını
Resimler çiziyorum
Ulu orta serpiştirdiğim boyalarla
Dürüstsüz, yamuk
Çırpı bacaklı, asık suratlı
Çiziyorum işte düşündükçe seni daha bir kötü
Endişelenmiyorum en azından
Gecenin bir yarısı guguklu saatimin
Başını yolup atıyorum
En sevdiğin halıları serdim
Onları kirletiyor,  üstüne basıyorum
Yanaklarımda kızarıklık, ellerimde çamur
Yüzüm de o mağrur bakış,
O asi tavrım üstümde
Görsen bir nasıl dile gelmiş
Bağıracak şimdi bana gardırop 
Reçelleri kavanozların postallarıma dökülmüş
Okuduğum her kitabın 
Kahramanı olmak istiyorum
Köprüler yıkıyorum
Ülkeleri ateşe veriyorum
Kendimi iskeleye bağlıyorum bir vapur gibi
Bütün pencereleri açıyorum
Sıyırıp perdelerinden 
Yetmiyor, dışarı çıkıyorum
Yetmiyor derin derin nefes çekiyorum
Yürüyorum, koşuyorum…
Dökülüyor kaldırım taşları
Sonradan hep yere düşüyor
Kaldırıp bana bakanların başları
Birkaç sokak geçiyorum
Bana alışmış bu mahalleden çıkıp
Çıkıp bu şehirden
Öldürüp cansız mankenlerini vitrinlerin
Kendimi deniz kenarına atıyorum
Bende pahalı düşler kurmak
Terk edip gitmek istiyorum
Üzgünüm, buraya kadar…
Artık reçel kavanozlarının kapağını açmıyorum



Kanundu
Yalnız bir sokak köpeği gibi
Seni getirdi
Bitkindi, solgundu
Ürkek bir serçe 
Tamburanın tellerine kondu
Ayazdı, soğuktu…
Karanlıktı sokaklar, kuytuydu
Sokak lambaları
Sakindi, Suskundu
Seni getiren
Geceyi taşıyan bir yağmur bulutuydu
Acıydı, tasaydı
Yürüyüp gittiğim yer
Bir soğuk sandalye bir masaydı
Birkaç çalgıcı, eski bir şarkı 
Ne ben söyledim, ne onlar sordu
Kadehimi doldurup meyci
Önüme seni koydu…



Sarı saçlı bir kız olur İstanbul
Buğday tenli bir oğlan
Taze odun fırını ekmeği kokar
Tuz kokar, gurbet kokar
Deniz kokar İstanbul
Uzun bacaklı 
Narin bir kuğu gibidir İstanbul 
Bir memleket, 
Şarkılar dökülür Kavruk dudaklardan 
Şarkılar söyler bir memleket
Rüzgârlarına özgürlük ıslıklarını katıp
Üstünde mintandan ceket
Kanatlarla yazılmış gibidir göğe İstanbul
Kısrak gibidir
İlk mayalanan sevdadan 
Gözlere sürülen o ışık
Öpüşmek gibi
Sevişmek gibidir İstanbul
Masmavidir,
Bir keman yayı gibi gerilir
Bir martı gibi süzülür
Sürgündür, sancıdır, gözyaşıdır İstanbul
Memleket, 
Sigara kokar parmaklarım
Bir nefes İstanbul çekerim içime
Bir memleket,
Sürgüler sürülür üstüme
Girip döverler beni içeri
Demir kapılardan
Açılıp yelkenlerinden,	
Unutup acılarımı İstanbul olurum
Sarı saçlı bir kız olur İstanbul
Buğday tenli bir oğlan
Ne sorular sorarlar
Ne ben cevaplar veririm
Yumarım gözlerimi 
Yumarım en sevdalı,
En asi bir İstanbul olurum



Birimizin birimizden farkı 
İki gözü, bir ağzı 
Değil ya! 
Her değirmenin farklı dönse de çarkı 
Aynı buğdaya çalışır 
Un olması için öğütme taşı 
Her kanadı olan kuş uçmaz 
Ama her uçan kuşun kanadı vardır, 
Tıpkı böyledir ben de sevmelerin anlamı 
Ve akşamları,
Beni bu satırlara
Seni bana getiren hep aynı 
Aynı sevdanın ekili tohumları
Aynı vazifeye mahsus
Acıya yoğrulan sevginin tadı 
Hangi ellerde örülür, 
Ve nasıl... 
Birimizin birimizden farkı,
Aynı göz yaşlarına ıslatmaz mıyız? 
Farklı bedenlerde ki canı. 
Madem zaman eşit, 
Sevgi eşit, 
Sevda aynı
Neydi o aynalarda göremediğimiz, 
Yalanlara katık ettiğimiz gerçek, 
Neydi! 
Birimizin birimizden farkı 
Aynı buğdaydan olma unun 
Fırında pişmiş, 
Bir tepsi çöreğiyiz
Ben, sen, o yok; hepimiz



Ben şimdi sustum
Kapadım gözlerimi, ellerimi çektim
Ben yine seni sensiz terk ettim
Haklıydın…
Karşılıksızdı bu sevgi
Ben kanunsuz sevdim
Ne seni gördüm farz et
Ne tanıştık,
Ne konuştuk, ne bakıştık
Farz et ki yoktuk
Biz kanunda yasaktık
Hiç çiğnenmedik farz et…
Uzun uzun başlayıp
Birden bittik,
Acıtmıyormuş gibi davran
Sen kendini alıp gittin
Vedalaşmalar yokmuş gibi
Ben sıradan bittim
Kopmuş gibi kıyamet
Toz, toprak…
Her şey baştan başlıyor farz et
Dokunmadık hiç
Koymadı bana…
Kanunlarda suç değilmiş
Tanrının hangi kitabında suç sevmek
Acıtamadın ki, Bittin, kalmadın ki
Görüşmedik… Tanışmadık 
Sevişmedik farz et...



uçurumlar var
yüreğimle parmaklarım arasında
uçurumlar var
kalbimle aklım arasında
uçurumlar var
gözlerinle gözlerim arasında 
uçurumlar var
iki çıplak bedenin 
ağrıyan omuzlarında
ellerin ellerimi yakalasa da
uçurumlar var
dudaklarınla dudaklarım arasında...



Nehirler kan kırmızı akar bizim coğrafyamızda 
En yüksek dağın adı, Acıdağı`dır! 
Bitki örtümüz dudaklarımız kadar kavruk bir bozkır 
Kuraktır gönlümüzün en büyük ovası, kurak! 
Dondurucu bir soğuk, sert ve çetin geçer kışlar 
Poyraz kaldırır, fırtına döver, savurur, yerle bir eder 
Dönmez bir daha ki yaza, kışın göçen kuşlar 
Bizim coğrafyamızda denizler gözyaşından oluşur 
Dört mevsim barışa hasret yaşanır 
Barış gelecek yanında sevgiyi getirecek diye anlatır 
En büyük efsanemizi buradaki yaşlılar çocuklara 
Toprak teröre lanet eder, toprak huzuru doğurur her sene 
Biz topraktan; kargaşa, kaos ve ölüm hasat ederiz 
Bizim coğrafyamızda güneş doğsa da, batsa da yaşanır 
En büyük savaşımız; hayat savaşıdır, Ama hep o kazanır.



Sanki farklı diyarlardan 
Başka başka seviyorsun
Unutmuş gibisin
Öyle davranıyorsun
Sanki en parlak deniz mavisiydi
Gözlerin…
En çılgın gecelerde
Bir tutam yıldızdı
O simsiyah gözlerin
Geçip gidiyorsun bir bahar yelinden
Elimi bırakmışsın ellerinden
Bir rüzgar gibi esiyor sevda
Esiyor tenime teninden 
Ne kadar daha saklarsın kendinden
Ne kadar daha! 
Bazı yıldızların yeri hiç değişmiyor  gökyüzünde
Senin de yerin tıpkı öyledir yüreğimde
Çırpınma, çırpınma biliyorum seviyorsun sen de…



bir yıldız gökyüzünden; 
düştü yüreğime 
bir kuş uçtu 
soğuktan titreyen kanatlarıyla
bir kar tanesi hafifliğinde
konuverdi dalına...
üşüyen kalbimin.



Ey gülüm,
Varlığını kurutur zaman, 
Benliğini döker bir gün
Rüzgar savurur
Tohumunu toprağa eker bir gün
Yeşillenir fidanın 
Dalının ucunda
Sallanır körpe yaprağın
Sapında diken biter bir gün
Elbet açarsın gonca
Doğduğun bu rengarenk dünyaya
Yaşarsın güneşle yağmurla 
Yaşarsın sevdayı 
Onca gün, yıl, asırlarca
Her kış götürür seni
Her baharda dönersin 
Biz toprağa girdik mi
Dönemeyiz daha ey gülüm!



Bu sokakların berduş sazıdır
 Ayak seslerim
Yalancıdır, sahtekârdır.
Hiç bir şey yaşanmamış gibi gülen gözlerim
İşte ana rahmi gibi
Adım adım belledim sokaklarını
Bilmem ki ne 
 Hangi örtük kapılar ardına kiraladın 
O yosma dudaklarını
Yıldızlar, gece ve ben
Nöbetçisiyiz,
 Ölümü bekler gibi yaşama sarılıyoruz
Ya tüm yaprakları dökerse tanrının soluğu
Biz sokakları, ayrılan sevdalılar gibi adımlıyoruz
Bu sokakların dostudur
 Ayak izlerim
Gurursuzdur, haysiyetsizdir
Tıpkı senin gibi
Kaldırımlara dökülür düşlerim



Bazen susuyor, kendini cama vuran rüzgar
Esiyor da esiyor 
Akşam vakitleri is kokar bu küçücük oda
Duvarlar konuşur, duvarlar susar
Bir de mektubun 
Ben susarım, o susar
Gıcırdar demir kapılar, gıcırdar
Kuşları göremeyiz daha
Çocuklar gülüşür hayallerimizde
Öyle ya, çocuklar
Oynar çıkıp başımızın üstüne
Sönünce tüm ışıklar
Düşlerimde milyonlarca gül
Açtım da gözlerimi, açtım da hepsi soldu
Beni mahpus eden ne bu demir kapılardı 
Ne bu kurşunlar
Ne Bu tecrit oldu! 
Burada bir başka parlar geceleri yıldızlar
Melekler şimdi çoktan uzaklaşmıştırlar, çoktan
Yalnızlığı öyle suskun anlatır ki
Giderayak avucuma bıraktığın papatyalar
Boşluğa uzanır ellerim, yoksun ellerinden
Dudaklarım dudaklarından
Beni mahkûm eden ne bu demir kapılardı 
Ne sürgünler
Ne idam kararı
Yalnız, senin sevdandı
Yalnız senin sevdan oldu



Ülkemin üzerinden yıldızlar dökülür
Güneşten atomlar kopartırım
Sen gel, ben gideyim
Soğusun hüznün sokakları
Demir ve beton
Her seferinde ellerimi öper
Bu paslı kapı tokmakları
Hey çocuklar işte âdem babadan bahtiyar
Bahçede volta atar her gün, dünden kalma ihtiyar
Mahpus mu, ne bana! 
Koşturmaktayım ve sevinmekte
Yarına toplayacağım düşlerim var
Çocuklar görüyorum
Çocuklar, gözlerinde sevincin şafağı var
Hürriyetimi yazıyorum dedim ya
Kocaman harflerle hürriyetimi
Kitaplarım, defterlerim, kalemlerim var benim
Tebeşirli bir tahta başındayım
Çiçekler tutuyorum
Başımda gardiyan, bir içtima telaşındayım
Bir başak gibi 
Rüzgârlara değiyor o al yıldızlı başım
Anamın dizleri dibindeyim
Elimi tutuyor kardaşım
Ne açım, ne susuz
Ne perişan bir sevdayım ben
İnsansız, köysüz, yolsuz…
Arkadaşlarım var benim, birisi umut
Birisi yarın, birisi bayrak, birisi vatan
Arkadaşım var benim
Girip onları dövüyor her gün gardiyan
Birisi hürriyet, birisi hürriyet
Birisi hürriyet…



Sen beni anlarsın…
Bana da yer aç o fenerin altında
Hayat bizi istemiyor madem, gideriz
Dönüp bakmadan arkamıza
Gideriz, dünya yarım kalır
Sen beni anlarsın…
Ne olur… Beni de kat şarkına
Martılara ekmek atarız
Düşlerimizi bırakır o fenerin altına
Gideriz, dünya yarım kalır
Sen beni anlarsın…
Umut koy avuçlarıma
Nedenim olsun yaşamak için biraz
Tut kendini, diren daha… Ağlama
Dünya kalır, biz gideriz… 
Ölüm nedensiz olur
Bırak hayat almak istediğini alsın
Çekme ellerini hep ellerimde kalsa
Yakamoz olur, o fenerin altına parlarız
Tut kendini, diren daha… Ağlama
Dünya kalır, biz gideriz… 
Ölüm nedensiz olur



elimde tuttuğum
yağmur yağdırmayan bulut
nemden yoksun
sevgiden mağdur
yüzümden asi 
Zamanda yol alır gibi. 
gelip...
gözlerinin renginde
dudaklarıma kondu...



Fark ettin mi? 
Gezegenlerin milyonlarca ışık yılı uzakta olduğunu
Tufanların kopup, savaşların ülkeler yıktığını
Depremlerin yerle bir ettiğini
Haritaların ha bire değişip durduğunu,
Sınırların tekrar çizildiğini
Kaç yürek koptu, kaç milyar insan yaşadı
Sonra bitti her şey, zaman gömdü kendini
O engebeli uzaklık, o akıl almaz derinlik
Neler, neler… Değiştirdi de
Bazı yıldızların yerini hiç değiştiremedi gökyüzünde
Senin de yerin tıpkı onlar gibi...
O yıldızlar gibidir, değişmez yüreğimde!



vakitsiz gece yolcusuyuz biz,
üstelik gidilmekle silinmez izlerimiz.. 
hadi bu akşam da solusun karanlığı demir işçileri 
bu akşam da yorgunluklar tüketsin bedenleri 
söyle...
hangi zımpara taşı yontmakla tüketir sevgimizi? 
tam da şimdi 
şehir diye özlemle seni beklemeli 
tam da şimdi,
bir damla süryani şarabında 
biz'i demlemeli.. 
o aşina şarkıyı çal, dinleyeyim 
sen bir daha çal
ben bir daha dinleyeyim
aşina bu gözlere bu yürek
aşına kaldırımların ey mazlum çiçeği sen
ey aşına olduğum yıldız 
vakitsiz gece yolcusuyuz biz
bu şehir uyurken 
nöbetçi aşığız ikimiz



Nerde iki sevgili görsem, el ele, göz göze
Acıyasım geliyor
Daha bilmedikleri bir şey var 
Daha öğrenecekleri
Çünkü onlarında canını yakacak aşk
Bizde yürümüştük onların yürüdüğü bu sokaklarda
Bizimde üstümüzde yıldızlar, yüreğimizde o vardı
Göz bebeklerimizde pırıl pırıldı gökyüzü
Bizimde aşka atıyordu attığımız adımlar
Şimdi yanlarından geçmeliyim
Bakışlarım onlara bir şeyler söylemeli
Ne kadar baksam, baksam…
Onlar beni hiç anlamayacaklar
Onları sökmek istediğimi sanacak
Gözbebeklerinde ki yıldızlar
Şimdi onlara desem ki, 
Ama…  Biliyorum!  anlamayacaklar
Susmalıyım, susmalıyım sizin gibi sokaklar



Kuruyan bir ekmekten ufalanan parça gibi dökülürüm
Anam yokluktan ağlar, ben çaresizlikten bükülürüm
Yiyene ziyan eyler bu haram mal ise, geçen an heba ise
O`nun rızasını kazanmayacaksa eğer, Eyvah! 
Bütün bir kazaktan parça parça ip gibi sökülürüm
Aynalar, camlar ayrı ayrı parlar, kırıldılar mı aynı benim gibi
İşte sevenler ayrıldı mı, dön bak o için deki kırık parçaya
Tıpkı aynalar, camlar gibi,
Ne sevdalara bölündük, varıp Tuna nehirlerine döküldük
Kimse sevmedi anam gibi, Rabbim senin gibi, senin gibi…
Düşmandan kaçayım derken, düştüm nefsimin eline
Sakınayım derken pek çok girdim o şeytanın düzenine, 
Şöyle bir baktım; çocukluğuma, gençliğime, bir de gidene
Eyvah! Ömrüme, Eyvah! Ömrüme…
Eyvah! Yalan sevdalarla avuttuğum, avunduğum ömrüme.
Serkan Ökçe



Yalnızlık odama girmeye görsün
Gelir yatağıma uzanır, başını yastığıma koyar
Ellerini yüzüme sürer tıpkı senin gibi
Öyle diker ki gözlerini, ta! gözlerimin içine
Üstüme bir demir kapının sürgüsünü sürer 
Perdelere kir gibi yapışır, camlara buğran
Bu sessizlik ki atomları atomlarına ayıran
Yalnızlık tenime değmeye görsün
Soğur ve soğur nefesim,
Çıplak bir fahişenin koynunda erir gibi
Yalnızlık! O başımın üstüne asılan bir giyotin
Odamın ortasına kurulan bir muhakeme 
Ey! Kalabalık, toplanın! Toplanın
Önce bir idamı izleyip
Sonra geldiğiniz vakitsiz aynalardan çekip gidin 
Yalnızlık düşmeye görsün hele fikrime
Bir ikindi güneşi gibi
Yalnızlık; kapının mandalında, avizenin ucunda
Fotoğrafların çerçevelerinde
Yalnızlık; Portmantonun üstünde, duvarlarda
Bir güvercin gibi titrer, titrer avuçlarımda



Kendimi o gökyüzünden aşağı dökerim
Bir yıldız gözyaşlarını saklar bağrıma 
Yağarım her kasım 
Bir sevinç telaşıyla her nisan,
Ve çırıl çıplak bir çocuk gibi
Doğduğum her ağustos ayı
Yağmurum ben 
Okyanuslara yağarım
Denizlere ve göllere
Toprağın yüzünü yıkarım
Alnıma çil çil, 
Kendi kaderimi yazarım
Yağmurum ben 
Düştüğüm yere yazılır benim kaderim
Bulutların gözyaşı derler bana
Ve şimşeklerin çocuğu
Rüzgârın kızıyım ben
Oradan oraya savurur damlalarımı
Bilmez ki ağlamasını bulutlar
Ağlayan benim,
Yağmurum ben…
Ellerini uzat bana, uzan göğe
Ben topladığım tüm damlalarımı dökeyim
Yanan yüreğine 
Kaldır başını göğe
Göreyim o alnını pırıl pırıl
Yağmurum ben, yağmur
Kaderim düştüğüm yere yazılır.



Dargınım kendime
Artık gitmiyorum 
O gittiğimiz yerlere
Ve ben uyuyamıyorum 
Sen gittin diye...
Sanki eksiğim,
Sanki bir şeyleri unutmuş gibiyim...
Selamı kestim; 
Yüzüme bile bakmıyorum...
Teamülüm yok kendime
Görürsen eğer beni şaşırma
Kapında bir gece...



Evrenin en parlak yıldızını
Kitaplar, Pistol yıldızı diye yazar
Oysa ben evrenin en parlak yıldızını
Gözlerinde gördüm…
Dünyanın en güzel çiçeği
Güldür derler; 
Onlarda bir mevsim açar ve solar
Sen güldüğünde, yüzünde açan güller
Hiç solmuyor ve hiç dökmüyor yapraklarını…
Melekler cennetten gelir,
Kanatlıdır derler…
Perilerin hep güzel olduğunu söyleyip dururlar,
Ya seni görmemişler, 
Ya da hiçbir şey bilmiyorlar…



önümden yürüdü 
siyahlar giymişti 
simsiyah gözlerine 
sanki hayallerimden düşmüştü 
gözlerimin önüne 
seni sevmediğimi söylüyordum 
soran herkese 
bitti diyorum her şey bitti 
bunları duymak istiyorlar 
bu bir teselli 
biliyorum seninde beni sevmediğini de 
ne kendime kendim inanıyorum 
ne başka birine 
kim engel ki 
seni herkesten habersiz 
gizli gizli sevmeme…



Tren geldi istasyonuna
Camlardan yarım sallanan kafalar 
Kavuşur gibi toprak suya
Açıldı kollar
Dolanıp  boyuna
ben ağlasam
başımı koyup kucağına 
Ağlasam bir çocuk gibi
Sen neden gelmedin...



Bir ruh, bir beden
Ayrılıp gider
Hüzünlü adımlar peşinden
Korkular dökülür
Çığlıklar yükselir vicdanların sesinden
Ne bir kayboluş bu
Ne asırlar, ne sırlar içinden
Kalkar bir sal 
musalla taşından 
Telaşeli adımlar yürür gider peşinden 
İşte omuzlar üstünde
ölçülür, biçilir, 
o kalkan tahta tabutun içinde 
Ölen gider, kalan sağlar 
Gidenlerin ardından 
Kapanır mı hesaplar
Cemaatin içinde hep aynı korku
Attığı toprak kendine
Döktüğü gözyaşı kendine
Giden zavallı ölüdür,
Kalan acır kendi haline
Ölüm ölünün neresinde bilmem
Bilmem ölüm hayatın neresinde…



Yürürken... 
Soğuktan üşüyen ellerimi
Günahkar bir çiçeğe uzatıp,
Kopardım onu
Hayatın kenarından,
Çok ama çok uzun zamanlardan
Seni hatırlayıp,
Yüreğime ektim...



Dokunma aşka sevdaya
Dokunma bana…
İstemedim ki kalbini, sende kalsın
Sende kalsın ellerin, gülüşün
Üşütür beni keskin bakışın
Dokunma, değme…
Esiriyim dönülmez bir kaçışın
Uçurumsun, hasret
Hadi sen git…
Kendini al, kokunu da
Dokunma acılarıma
Dokunma kanayan yanlarıma
Şimdi, şuan… Hadi beni terk et
Bekletme göğsünde ellerini
Kendini de al git,
Ne olur kalma bende, tüken… Bit
Dokunma saklambaç oynayan çocuğa
Saklansın…
Dokunma gözlerini yumup bekleyen çocuğa
Yakalayacağım umuduyla avunsun 
Dokunma, değme…
Oyuncakların kalsın 
Sen büyüdün hadi git,
Gece yıldızlar eteklerine dökülsün
Sökülsün yürekler, yüreklerden sökülsün
Ben sende kalayım 
Sen onda kal 
Kalbini de al sevdiğinle paylaş 
Varsın ay, gök parçalansın 
Sen çek git, her şey yansın… 
Dokunma aşka sevdaya 
Dokunma… Yüreğinde kalsın.



Ne fallarda görecek falcı
Bilseydi söylerdi çoktan sana
O ters çevrilmiş kahve fincanı
Bildiğim bir şey var; 
Ayrılık ölümden de acı
Seni ben severek terk edeceğim…
Son bir kelime bile duyamayacaksın
Mühürlenmiş ağzımdan
Vazgeçer mi diye bakacaksın 
Bakacaksın, dolmuş gözlerime 
Titreyen dudaklarından…
Senin için tek bir damla bile dökmeyeceğim
Seni ben…
Seni ben tüm cesaretimle terk edeceğim…
Gece yıldızlar sen olmayacak
Bildiğim tüm şarkılar seni çalmayacak
Hiçbir şeyin,
Hiçbir şeyin bende kalmayacak
Seni ben…
Seni ben ebedi terk edeceğim…



Avuçlarımı öyle bir sıkmışım ki 
Kimse almasın diye seni 
Öyle bir kanat çırpmışım vardı ki 
Gökyüzünden hayata 
Bir avcı uzanıyor seni almaya 
Gözlerimde... 
Yavrularını koruyan bir kartal bakışı 
Ve pençelerimle seni yakalamışım, 
Sımsıkı...



Hani o ellerin
Tuttuğumda bırakamadığım
Sevdiğim, canım, bir tanem
Gözlerin solmuş
Hani o fener gibi ışıl ışıl parlayan gözlerin
Ya o yüzün 
Ben güldüğünde bakmaya kıyamazken
Seneler, seneler kıymış 
Nasıl kıymış sana zaman 
Ben öpmeye kıyamazken



Sen derken
Bu şakağımda ki kar
Bu çizgi
Sen giderken bıraktığın 
Ne varsa eskidi şimdi
Memleket ve sen
Uçurtmalar kadar hür
Bir de cigaram,
Bir de tek sevdiğim artık bu şehir
Yürümek adım adım
Her köşe, her sokak yerinde bekliyor
Efkârlanıp da arada bir baktığım
Hala bir fotoğrafın cebimde duruyor
Memleketim, bu benim denizim
Martıları kadar beyaz
Işıldayan yağlı bir zeytindi gözlerin
Gözlerinde…
Telaşındaydık daha sevdanın
Hep bir acelesi vardı 
Öptüğümde dudaklarının
Dudaklarının da…
Unutup gittik kendimizi
Bu memleket kaldırımlarında



sen gittikten sonra
hayat nasıl da sustu...
faili meçhul bir cinayet işlemiş gibi
zaman ne kadar da hırçın; 
azgın bir sel,
yaramaz bir çocuktu sanki 
içimde taklalar atan...
guguklu saatim, 
çıkartıp başını yuvasından
seni soruyor An ve an...



Hayat bazen bunu senden ister
Biliyorsun; 
Hani yıldızlar herkesindir
Pembedir bütün düşler
Fırtınalar ağaçları söker
Direkleri devirir
Kolay olmaz, canını yakar, acıtır
Bazen bir geçmişin üstünü örter
Bazen acıları deşip çıkartır
Biliyorsun; 
Ağlamak çoğu zaman gözyaşı dökmeden olur
Terk edilmek fedakârlıktır
Bir parçanın gitmesine göz yummaktır
Yaşarsın ama hep bir yanın yarım kalır
Hayat en sevdiklerini alır
Böyle olması gerekir bazen
Şimdi diyorsun ki; beni sev
Sevemem, sevemem! 
Biliyorsun; 
Seni de alacak elimden



Benim tadım  kaçtı
Seninde şerbetin bozuk
Kestane şekeri
Beni bu hale bir dostum koydu
Bilmem ki seni hangi kıvamı bozuk usta yoğurdu
Seni de sattılar
İki kuruş eder diye
Bandırıp çikolata ile şekere
Beni de dostum sattı
Menşesi bozuk sakızla şekere
Adın silinmez dostum bende
Kardeş gibi
Ana gibi…
Yüreğim bozuk kestane şekeri
Ben o kadar etmem 
Kandırmışlar dostum seni…
Senin durumun 
Benden hallice iyi
Hiç değilse, benim gibi
Ağlamayı bilmiyorsun
Kestane şekeri…
Hayat sana kestane şekeri olsun
Dostum…
Daha uzun daha güzel
Bir masal gibi yaşa
Gözlerin… gözlerin kestane şekeri olsun
Dilerim ki; hayattan
Çevren hep gerçek dostlarla dolsun
Ben cehennemde ikimizin yerinede yanarım
Senin…  senin canın sağ olsun dostum…



ne ölüm geliyor
bu kadar sade bana
ne sensizlik acı..
yok mu çekip gidişin! 
gözlerinin son kez gözlerime bakışı...



Sen ben olursun
Ben sen olurum
Dünya silinir gider
Avuçlarımızdan
Bana Adını ver…
Hani cennetten bir ağaçsın
Çıkıp geliver
Yıldızlar ışık saçsın
Simsiyah gözlerinden 
Yüreğimden göç ettim
Yüreğine,
Tüm gerçekleri yıktım
Her şeyi yaktım
Seni koydum  yerine
Lale oluyor
Gül oluyor
Sen oluyor 
durmadan
O içimde ki sessiz kelime 
İlk ve son defa sevdim
Melekler kadar masum
Yıldız tozu
Gül beyazıydın…
Sakın suçlama beni
Sende bu kadar güzel olmasaydın…



Bakma gözlerime öyle
Bir ömür boyu bakmayacaksan eğer
Tutma ellerimi
Hiç tutma…
Bırakıp gideceksen beni
Sevdiğini söyleme
Bir gün keşke diyeceksen
Gülme yüzüme
Hiç gülme…
Bir gün tüm güllerini toplayıp gideceksen
Penceredeki çiçekleri sularken
Yıldızları göremeyeceksen
Beni gördüğünde yolunu çevireceksen eğer
Al oyuncaklarını, uzakta oyna
 Büyüyünce unutacaksan beni
Bırak çocuk kalalım
Körebe oynarız
Kırlarda çiçek toplar,
Kuzularla koşarız 
Bırak bizi
Çocuk kalalım
Bırak bizi zaman 
Eğer büyüyünce ayıracaksan…



Bu koku
Seni hatırlatıyor
Bir iç çeker gibi çığlık çığlık
Başka bir diyar bu
Ki adı  ayrılık
Ellerimin arasında gibidir saçların
Yüreğimi acıtır hala 
O son defaki bakışların
Vazgeçilmiyor…
Ben beceremedim
Direnemedim daha
Yabancısıydım ayrılığın
Kal, kal diyemedim,
Şimdi teselli verir gibi çalıyor
 Sevdiğin şarkılar
Sus diyemiyorum,
Susturamıyorum…
İçimde bir ateş, bir har
İçin için kavurur,  yakar
Gelmeyeceksin diye
Esir düştüm,
 Düştüm sensizliğe
Gitme diyemedim
Diyemedim 
Ödüm kopuyor 
Dönmeyeceksin diye



bu şehir
taşlarına basıp 
basıp yürüdüğün
 o aynı gözler
gözlerime
bakıp bakıp güldüğün
üzüm tanesi gibi
salkım toprağa dökülecek
... şarkımız çalacak
sevdamı anlatsam 
anlatsam...
yıldızlar sarhoş olacak
bir yumak ip gibi
sevgim
nasıl ördüysem
tam... 
üstüne göre sevgilim



Ne sevdalar çürüttü bu beden
Ne yürekler eskitti
Hiç bulamadı o aradığı sevgiyi
Oysa bir analar evlatlarını
Bir de tanrı 
Karşılıksız severmiş kullarını



Nasıl da pırıl pırıldı 
Ne diye uzak düştü yıldızlara gözlerin
Ufacık bir çocuktu ya ellerin
Nerde kirlettin...
Sen başkaydın sanki,  sanki farklı...
Gülüşün gibiydin, 
Mavi bulutlar gibi
Dokunuşu gibiydin bir bebeğin
Bir kelebeğin hayata tutunuşu gibi
Bilirsin, unutulmak zordur
Unutulduğunu bilmek daha bir zor
Dostluklar ne kadar yalansa
Sevdalar yalan
Ben aşıları acı sanırdım
Melekleri kanatlı…
Oysa hayatta yediğim
Mercimek köftelerinmiş en acı...



Nasıl da pırıl pırıldı 
Ne diye uzak düştü yıldızlara gözlerin
Yüreğimi dolduran
Ufacık gülüşlerin
Nasılda kurudu düşlerimde
Başka diyarlara göç ettiği zaman kuşlar
O gün, sen demi gittin onlarla
Bir daha çıkmadın 
Sihirbazın şapkasından
Ve Seviyor diye 
Bir daha yolunmadın 
Beyaz yapraklı papatyalardan 
Bayramlık elbiselerinin perileri dökülmüş
Ellerini kirletmişler
Tozlu camlara resim çizen parmaklarını
Birileri uçlarını silmiş hayatın
Birileri mavi gökyüzüne balonlarını salmış,
Bir daha dönmeyeceğini bilemediğin	
Çocukken, aşıları acı diye sanırdım
Düşlerimde sende takılıydı 
Meleklerde ki o beyaz kanatlar
Şimdi kırılmış,
Ve aşılar da acı değil dudakların kadar 
…



Hani o gözlerin
Milyonlarca yıldır bana aitmiş gibi bakan
Yakın tut ellerini
Yakın…
Son bir çırpınışta tutacakmış gibi
Ellerin,
Dursun ellerime yakın 
Çünkü hiçbir büyük sevda yok ki
Sonunda ayrılık olmasın…



Dağa rüzgar, denize kum, ben de bu gurur
Nerden sevdim,
Gece parçalanır, ben parçalanır 
Yürek parçalanır…
Ölüme alışırım, Alışıyor da insan
Ayrılığa alışamadım
Alışılmıyor da
 Beden parçalanır, dokularım parçalanır
Ruh parçalanır…
Ellerini siler şafak her söktüğünde
Kokun gelir her gül bittiğinde
Beni de anlat,  gurbet dilinde
Sözler parçalanır, kelimeler parçalanır
Görse halimi ay…
Ay parçalanır, güneş parçalanır…
Denizler mi coşar, içim yara 
Kemre tutmuş ayrılık acıya 
Savurun beni de dalgalar bir kıyıya
Kıyı parçalanır, umut parçalanır
Eylül parçalanır…
Vedalaşmalar yok mu? 
Çekip gitmeler bir de,
Zamanı kesmişler, boğmuşlar bir yerde
Bir bütün parçalanır, 
Tuz buz olup, 
Sökseler içimi, baksalar bi
Gören parçalanır…
Ah Bir anlatsam, döksem içimi
Kalan parçalanır, duyan parçalanır…
Bakma gözlerime,  gözlerin parçalanır
Tutma elimi, ellerin parçalanır
Sakın sevme beni, tüm sevdalar parçalanır…



Gelip geçerken kapınızın önünden
Çocuk gürültülerine karışmış sen
Yüreğim pırpır,
Ha çıktı, ha çıkacaksın
Rüzgarla aralanmış pencereden
Ve çatal kaşık seslerinin
Nihayete verdiği mücadelesinden
Taze parçalanmış,
Ispanaklı börek kokusuyla
Sokağa yayılan sen,
Umut soframın kenarına konmuşsun
Yüreğimde arta kalmış
Kaçak bir sevgiden



Yüreğine Ali… 
Tokat`tan çıkıp
Gelibolu da açtı gülü
Koşarken Ölüme 
Yüzü güldü
Gönlü güldü… 
Bizi eskiten zaman 
Kurutup; 
Ellerimizden ve ayaklarımızdan 
Hiç dokunmadı Ali`e
Hala yaştır kınası 
Saçlarına yakmıştı
Kurban olsun diye anası…



Yollara düşmeye gör, ne yaz ne kış
Tutar elimden hayallere ve uzaklara
Yeter ki olsun içimde ufak bir çırpınış
Sevgiye ve mutluluğa diye başlar
Gitmek istediğim yere değil! 
Gittiği yere götürür yollar
Duraklarda bekler insanlar,
Duraklar aldanmalık.
Dolanır içimde dolanır kollar
Fikrim de yer etti,  o zifiri karanlık 
Madem herkesi birleştirir de
Neden bize ayrılık,
Neden bizi kavuşturmaz yollar
Karanlıktan aydınlığa, Haktan hepimize 
Daracık bir sokak, küçücük bir çıkrık
Alıp götürür sudan denize 
İşte geliyorlar, işte başlıyorlar
Gaflete düştüm, Ey hak sahibi! Yoldan çıktım
Senden uzaklara götürdü, saptırdı yollar
 Meyvesiz ağaca meyve vermiş
Kimileri kabullenmiş, kimilere yol vermiş
Kara bir trenle kapıma kadar gelmiş
Vakti geldi, vakti geçti
Biz iki kişiyiz
Biri benden, biri yolardan vazgeçti



Üstünde mavilerini eskiten
Bir çocuk gibiydi eylül akşamları
Sürüldü gözlerime
Dudaklarımı ıslattı gözyaşları
Peltek, peltek…
Nasıl bırakıp gittin beni eylül akşamları
Sokaklarındayım
Kimsesiz, çırılçıplak ağaçlar
Bağrına almış gece
Toplayıp gökten tüm yıldızları
Hayallerimi ver bana
Hayallerimi, eylül akşamları
Ölümün şafağında dans ediyor rüzgâr
Bir cenaze mi ne! 
Bu örülmüş duvarlar
Bu yola döşenmiş mezar taşları
Seni arar gibi,  gün kurusu gibi
Tenin gibi dokunuyor eylül akşamları
Yağmurlardan sonra hep
Toprak kokuyor, hüzün kokuyor
Biraz da çekingen, biraz da yabani
Uzun uzun gemiler geçiyor sonra
Ve şehre öyküler anlatıyor denizin martıları
Her gece… Her gece
Günahıma giriyor eylül akşamları



Âdetince, kırıl, yan gönül, sızlan gönül! 
Pek azizdir, samimiyetle Tanrı 'ya itaat eden gönül.
Her ân benden diler dünya, gönül yemişlerini,
Ne olgunlaşır, olunca ışıksız gönül, sönmüş gönül? 
İleri sevk et sahibini, ol tahammülde taş gibi,
Feleğin zulümlerine boyun eğmiş gönül! 
Parla, parlat, yarasın, saf kalpli şâire,
Şimdiye kadar günâhla örtülmüş gönül! 
Böyle yüce arzuya, bin can verilse yeri var,
Yücelmek için çırpınıp, didinen gönül! 
Yüksel, aç kanadını, vakit yetti artık,
Ey yüceler, yükseler için yaratılmış gönül! 
Sen kurtarırsın beni her felaketten, inancım var buna,
Yar başında beni tutan gönül! 
İyi dinle: Sefa yok, insanlığını kaybetmedikçe,
Ey onu muhafaza yolunda çok muztarip olan gönül!



Önce hayat vermekle başlıyor
Sevindirir gibi bir çocuğu
Kucağına alıp…
Sonra bir bir alıyor
Neyse o sevindiğimiz
Bizde kalacağını sanarak
Alıyor tüm sevdiklerimizi
Alıyor elimizden ağlatarak…
Şimdileri moda oldu 
Eline aldığı sevdaları 
Uzatıp uzatıp çekiyor
Şekerle oynar gibi
 Dokundurup, dokundurup dudağıma
Hani küçükken ağlardım da
Anam bir emzik koyardı ya ağzıma
Avutur… Unutturup… Alırdı
Hayat,
Hayat aldığını koymuyor geriye
Neyim var ki; 
Kenara köşeye attığım
Çala bildiğim kadar Hayattan biraz sevgim
Hatırı sayılır birkaç dostluk
Dostlarımdan kaldı…
Ve yüreğimde izler var
Adını ihanet diye aldı…
Hayatın verdiklerinden
Aldıklarını çıkartırsan
İnsan Sahip olduğunu buluyor 
Kahretsin ki hayata
Beni yaşatarak,
Borçlarını almanın bir yolunu arıyor…



Sensiz bir Ney taksimiydi zaman
Her neyse neyzene üfleten
Sanki seni anlatır gibi
O aynı sancıydı
İçimde param parça gezinen....
Her gece yıldızları parlatan
Her sabah Güneşi yakan 
Nasılda şaşmadı
Ölüm vaktinde an ve an
Bana verilmiş en büyük cezaydı 
Sensizlik...
Ağır ağır bir kağnı gibi
Yüreğimde dolandırdım da
Düşlerimde ki seni
Nasıl olduysa yine başardım
Neyde ki sensizliği...
Seninleymiş gibi yaşadım.



Senin geçtiğin yerde
Gökyüzünden dökülür yıldızlar
Terk edilmiş sevdalara
Can alınır, can verilir…
Senin geçtiğin yerde
Yanar pencereler
Kırılır tüm aynalar
Her şey kopar,
Her şey yitirir kendini özünde
Her şey alır başını gider
Senin geçtiğin yerde
Senin geçtiğin yerde
Hiçbir şey demeden
Susar çalınan şarkılar,
Ayak seslerini dinler
Kimse bir şey sormaz
Kimse kimseye dokunmaz
Bakışılmaz…
Bütünlükler bozulur
Kimse kimseyi anlamaz
Senin geçtiğin yerde
Senin geçtiğin yerde
Bırakır gövdesinden başak tanelerini
Yağmur damlalarını
Gebeler çocuklarını
Ve sayılır acının adetleri
Gizli açılan yüreklerde
Kanar sevdanın elleri
Gözlerin anlamaz
Gözlerin susmaz
Gözlerin ziyan eder
Senin geçtiğin yerde 
Her neyse akıllarda o yarım kalır…
Ortasında bir ömrün
Dikenli tellerle çevrilmiş
Her şeyim kayıp
Her şeyim bir yanda
Her şeyim sensin
Uzaktasın, yabandasın,
Gurbettesin…
Bıçağın sırtında yürümektesin
Kırılır, kopar
Yanar, parçalanır
Keser bir uçtan bir uca
Hiçbir şey eskisi gibi kalmaz
Senin geçtiğin yerde…



Sayfa sayfa çevirmek istedim
Her günü geriye
Dönemedim...
Ne bir an öte, ne bir an ileriye
Bir zamanlar sendin o
Gözbebeklerimde pırıldayan 
Şimdi benim o arsız
Sokaklarda şımarık bir çocuk gibi ağlayan 
Yırtarsın ya bir takvimi
Tıpkı öyle
Tek tek her gün yoldum
İçimde ki seni
Ne bir azaldın
Ne bir fazla
O günün sayfası gibi 
Durdun hep karşımda...



Caddelere düşmüş akşam
Pencereme vuruyor sensizlik,
Duydum ki evlenmişsin
Giymişsin beyaz bir gelinlik...
Acıyla yanıyordum,
Cehennem ateşi gibi düştü; 
Bir gün kalbime keder 
O  gün; o gün...
Evlendiğin günmüş meğer
Sen “evet” diyor muşsun
Ben hayata haykırırken,
Sen gülüyor muşsun
Ben iki elimin arasına kafamı alıp ağlarken...
Aradığım kalbe keder
Elini tutuşum yok mu o son sefer
Tam buldum sanırken birini sevmeye değer
O gün...
O gün evlendiğin günmüş meğer
....



Şimdi ikinci el kitapların yırtık sayfalarında
Yaşanmış aşklarda, düşülmüş notlarda arıyorum
Aradığım kokun
Aradığım gözlerinin rengi
Aradığım dokunuşun
Aradığım sensin…
Not düşmüş mutlu sevdalılar
Hiç ayrılmayacağız diye
Kocaman harflerle isimlerini yazmışlar
Çizdikleri bir kalbin içine
Oysa daha bilmiyorlar, bilmiyorlar işte…
Kırık aynalar parçalayacak suretlerini
Avuçlarına yalnızlığı öğretecekle daha
Yeni romanlar alıp, bir kenarına
Sevdalar yalan diye yazacaklar
Biliyorum onlarda gelip 
Bu sayfalarda benim aradığım gibi
Kaybettiklerini arayacaklar…



Kokladığım bütün gülleri düşündüm
Bir de seni
Açarlar mıydı bilmem
Yağmurdan sonra eğer görselerdi seni
Yaşadığım tüm sevdalardan çaldım
Biriktirdim sevgimi
Yeter ikimize
Sen kendini getir
Ben kendimi…



Yeniden doğ düştüğün yerden 
Bu sefer söylemediklerini de söyle
Sevmediklerini de sev
Bilmediklerini de öğren
Görmediklerini de gör
Bir daha sor, bir daha düşün
…
Yeniden doğ düştüğün yerden



Daha çok dizi kahramanlarının aşklarına seviniyor, onların aşk hayatlarının ayrılıklarına üzülüyoruz.
Tam heyecanlı yerinde bitiyor sahneleri, şimdi bu yapılır mı senarist kardeşim, bir hafta nasıl beklenir, nasıl geçer, acaba ne olacak…
Ya da bekleyecek bir haftası olmayan, kaderlerini açlık, susuzluk ve bomba sesleriyle yaşayan, hayatlarının gerçek kahramanları olan insanlar. Öyle ya onların bekleyecek bir haftası yok. 
Haber bültenleri bizi ilgilendirmiyor zaten, orda yaşananlar başkalarının hayatı. Orda yaşananlar onların kaderleri. “KADER” yapacak bir şey yok. Birkaç dakikalığına üzülürüz şu tatlı hayatımızda onları seyrederken ve sonra kaldığımız yerden yuvarlarız okey taşlarını, kısıldığı yerden açılır müziğin sesi, yüreklerde dibe bastırılır vicdanların nefesi. 
Pembe dizilerin masal gibi aşkları varken, tutkulu ihanetleri ve kötü adamların hep vurulup çıktığı, iyi adamların ise adalet peşinde koşturduğu dizler tatmin etmeye yetip de artıyor bizi. Demi ne gerek var şimdi dünyanın bir yerinde olup bitenlere kafa yormaya, hem ne gelir ki elden, üzülüp de hayatımızı mutsuz geçirmeye ne gerek var.  Devlet düşünsün.
Tüm bu olanlar şampiyonluktan daha mı önemli, şampiyonluk kutlamalarında yeri göğü doldurup, birlik ve beraberliği iyi bilen duyarlı insanlarımız, statları tıklım tıklım doldurup nutuk atan insanlarımız,  insanlar ölürken nerede, çocuklar açlıktan ölürken nerede, hürriyetlerin önüne tel örgüler çekilirken nerede, öyle ya adalet saçan kahramanlar sadece dizilerde kurtara biliyordu dünyayı, sadece dizilerde hesap sora biliyordu kötü adamlardan, gerçekte olmaz ki böyle şeyler…
Sen git peri masallarında ki kelebekleri kovala, sen git şövalyelerin kutsal kılıçları önünde diz çök, ya da bir dilek ağacı bul hayattan kolaydan kazana bileceğin bir şeyler dile,  sakın kendi hayatının kahramanı olmaya çalışma, ses çıkartma olanlara ha!  Gidip hayattan zor olanı almaya çalışma, ya da kardeşlerinin ellerine uzanma, uzanma ellerin yanar. Sakın başkalarının hürriyetleri uğruna çıktığın yolda tükenme, 
 Ya da boş ver tüm bu olanları, bir kürek bir kova al git kumsalda oyna…
Serkan Ökçe



Toprak eşilir
İçine döşek düzülür
Eş dost saft tutar,
Bir bir dizilir
Gün gelir
Listede adın var! 
Üstü çizilir...



O gece ki; yıldıza muhtaç, 
Yıldız geceye... 
Yüreğimde sevdalar var 
Adına denk düşer 
Baharlar sana muhtaç
Hazanlar bana
Pencerem yarım açık
Perdem savruk 
Ben açım, sensizlik aç
Dokunur en berbat şarkı geceye
Gözlerim gözlerine muhtaç 
Ellerim ellerine
Yatağım soğuk
Kollarım boş
Her an yaslı, her yan kırık
Ya yoksan, ya gelmediysen
Odam mahpus, aynam sanık
Ağlasam hele bir
Dökülür her yanım
Her anım sana muhtaç



bu akşam ay bir başka 
ben bir başkayım
dumanı yükselir göğe
ateşi gönlümde 
 devran başka
ben bir başkayım
…
kemanın yayı kopsun be çingene
ne gelirse utanma söyle diline
ağır ağır çal şu ormancıyı
bir of çekeyim derinden
tüm varlığımı vereyim
vereyim sana…
kurtar beni kederimden
gecenin içine doğru çal,
 çal…
şu zıkkımı içeyim be çingene…



Bulutların kalbi kırılıp 
Kararınca  mı yağar yağmur
O kadar sinirli o kadar öfkeli
Neden yırtıp atmak isterler kalbini
Ne söyler bu rüzgar onlara
Neydi ki acıları arttırırlar şiddetini
Ben de onlar gibi olunca
Yüzüm kızarır,
Çenem titrer,
Neden hep ağlar kafamda ki gözler



acının etrafında semaha dönen dervişler,
zikre dalmış, bizimle muhabbet etmeyi unuttu. 
topladığımız elmalar elimizde kaldı, 
dervişlere yas tutalım.



Küçük  sevgiler biriktiriyordum  sana dair,
Belki bir gün dönersin umuduyla
Öyle ya...umut
Umut mu, unut mu...
Zaman her şeyi mi aldı
Meğer en büyük hırsızmış o,
Önce çocukluğumdan,
Sonra biraz biraz gülüşlerimden 
Ve  neşemden çaldı, 
En büyük vurgunu da seni almak oldu...
Temeli yıkılmış bir binayı düşün, işte öyle
Ha çöktü, ha çökecek....
Bir tek benden alamadığı şey, umudum oldu...
Caddeler, sokaklar ve sessizlik 
An ve an korkum oluyordu
Pencereden girip sinen o kocaman sensizlik...
O büyük kumarın çarkını çoktan çevirdi
Kaybeden olmuştum, kazanan hayat! 
Sen  tek umudumdun oysa; 
Çark döndü sen döndün
Çark durdu sen döndün...



O hep gittiğimiz yere gidiyorum, 
Aynı banka oturuyorum ve sevdiğin şarkıları mırıldanıyorum
Deniz kenarından martılara ekmek atıyorum,
Kedilere su veriyorum...
Bir de sigaraya başladım
Şimdileri biraz çekingen içiyorum
Her son yeni bir başlangıçtır, biliyorum ve...
Başlamasa diyorum yatmadan önce, yeni bir gün.
Düşünmüyorum başka bir türlü
Yatağımda senden kalma bir koku,
Elimi atıyorum soğuk duvar pütürlü pütürlü...
Sokaklarda yürüyorum,
Soluk alıyorum, veriyorum...
Bazen çok uzaklarda buluyorum kendimi
Kabıma sığamıyorum,
Doluyorum... Taşıyorum... Dökülüyorum
Bir düşünceyi başka bir düşünce yer
Senden başka düşünmüyorum.
Acıyor sensizlik, dokunduğu her yeri kanatıyor
Ne zaman sokaklarda bir çift görsem,
Dikenler batıyor yüreğime...
Ve sımsıkı tutuyorum kanayan yanlarımı
Perdeleri çekiyorum,
Haber izlemiyorum, sinemaya gitmiyorum
Ve acın çok güzel
Bir acı başka bir acıyı unutturur...
Başka acı istemiyorum.
Karanlığın bittiği yerde başlar umut
Etmedim,
Umudumla sana ihanet, Etmedim! 
Bir aşkı ancak başka bir aşk bitirir
Senden başka sevmedim...
Serkan Ökçe



Hadi bana bir şeyler söyle
Hadi bir sigara yak
Bir tekmede sen vur şu gazoz kapağına
Hadi bana söv
Hadi seni sevmiyorum de
Bir şeyler söyle kendi dilinden
Kapan gözlerim, kapan
Savrul yüreğim, savrul
Hadi bana vur
Hadi seni sevmiyorum de 
Hadi beni kandır
Bir şeyler mırıldan
Bir bakış bak 
Bana bir şarkı söyle
Bağır bağıra bildiğin kadar
Tüm vazoları kır
Tüm eşyaları yere at
Hadi seni sevmiyorum de…
Hadi yalan söyle
Hadi beni kandır…



Sevda seni yarım düşer dudaklarıma
Kaybolmuşluğum iner
Suskunluğum dokunur
Utancım kırmızı bir renk alır suratıma
Saklar zifiri karanlık 
Tespih taneleri gibi dizilir
Bir günah gibi sevda alnıma çizilir
…
İnci bir sevda yarım düşer dudaklarıma
 Bir keman sesi, ne bir ney
En uzun senfoni, bir şiir
Noktasız virgülsüz 
Hayat ayırmış payıma
Sevda seni yarım düşmüş alnıma…
…
Kirli bir el, temiz bir yürek sevda
Boncuk boncuk ter,
En acı dertten beter sevda
Çalan eski bir şarkı
Dökülün gökten yıldız
Suskun bir çocuk,
 Ağlar, Oturur kucağıma
Sevda seni yarım düşer dudaklarıma…



Senin gözlerinde yıldızlar pırıldayacak
Ve en çok ben seveceğim, 
 Gözlerinden yıldızları seyretmeyi
Meltem değecek hafiften kirpiklerine
Sen güleceksin 
En çok ben mutlu olacağım sen güldüğünde
Papatyalar çıkmak isteyecek yolunun üstüne
Güller can atacak avuçlarına dokuna bilmek için
Uğur böcekleri yarışacak başının üstünde
Ve ben göz kapaklarıma seni kazıyacağım
En çok ben göreceğim gözlerimi yumduğumda seni

Deniz ayaklarına dokunmak isteyecek bir an önce
Tüm dalgalarıyla kıyıya vuracak kendini
Güneş erkenden doğup seni görmek için kalbini sökecek
Ve ben seni denizlerden daha mavi,
Rüzgârlardan daha asi
Güneşin korlarından daha kızgın seveceğim



Ayaklarım, ah o ayaklarım
Bir de yüreğim sızlıyor
Ayaklarım gövdemi taşıdı yıllarca
Yüreğim seni…
Ne ağırmışım
Ne ağır bir yükmüşsün meğer
Ya ayaklarım duracak
Ya yüreğim
Benim sonum ikimizden olacak.



Gurbet gözümde bir damla sıla
Günleri saydıra saydıra kısalttın ömrümü
Kışın kapalı koydun yolları
Baktıra baktıra kısalttın ömrümü
  Kara bir kalemle ak bir sayfaya
Derdimi düştüğüm her bir yazıya
Ayak yolunda bir hizaya
Getire götüre kısalttın ömrümü
Gurbetin içime çizdiği her bir çizik
Yüzüm eskiden daha da bir ezik
Her gördüğümü anam babam belleyip
Ağlata ağlata kısalttın ömrümü
 Ne acılar geçirdin ömrümden
En zoru ayrılıkmış içinden
Kör umudun tek dişinden
Saldıra saldıra kısalttın ömrümü
  Yunus gibi gezdire gezdire
Mevla’m gibi sezdire sezdire
Gurbet beni ezdire ezdire 
Kısalttın ömrümü



Sana gelirken hep aynı yoldan
Aynı Sırça saat
Aynı takılı kordon 
Telaşla bakındığım zaman
Aynı cilalı ayakkabı içinde
Taşıdığım ürkek adam 
Her seferimde farklıydı
Sana geldiğim o sevdam



Son yolcu da indi trenden, marttı ve soğuktu
Bir kış günüydü çırıl çıplak, bir çiğ damlası gibi doğduğum o gün
Evvel başım topraktan uzanan bir filiz gibi şükretti tanrıya
Önce koşan, sonra duran, telaşeli ayak sesleriyle bana doğru gelen 
Bu buğramsı şehrin yağmurlarına kavuştuğu o an, kucağına
Süt kokan ellerine, kanlı ve cılız gövdemi almış nenem…
Benim oyuncaklarım; taş, toprak, gecenin ön ve arka yüzü
Akşamüstü damına kovaladığım oğlaklar
Peşlerinde çoban köpeği, çan sesli, başlı başına bir âlem, bu koca sürü
Annemi hatırlarım süt sağarken önünde bakırdan bir güğüm 
Beyaz bir sudan deniz, ben onu izlerim ve annemin silueti düşer denize 
Ben balıklarıyım. O, büyük nakkaşın üstüme attığı çözülmez bir düğüm 
Alaca bir güvercin gövdesini kaldırmak için göğe çırpınıp kanatlandığında
Açtım iki kolumu, ben neden uçamıyorum, ben neden uçamıyorum yıldızlara
Başaklar arasında oynadığım saklambaç, üstüm başım çamur ve derim kirli
Taze cevizin ellerime tutan sarılığı ve ben ağlarken… Şefkatle izliyor biri beni
Koştum geldim, attım kendimi annemin bağrına
Anne, anne! Sabunla avuçlarımı yıkasam, çıkmaz mı günahlarım aydınlığa
Umut, demirden bir yılan, ardı ardına uzanan bir vagon
Umut, şu yüksek dağın tepesinde ki kar;  vagonlar bitmez, kar erisin 
Akşam oldu artık güneşin gölgesi kerpiç duvarlarımızdan aşağı insin
Bozkırın martıları suskun,  camlarımızda rüzgârın ninnisi dinmez 
 Karanlık; ateşten bir ok, mahşerden üstümüze atıldı, geri dönmez
Yazı yazmayı bilmem madem, söz söylemeyi 
Uyan uykundan anne, al koynuna,  yine emzir beni



Sanki kemancı seni bilir
Seni anlatır gibi çalıyor
Neden esiyor bu rüzgar
Kimin saçlarını savuruyor
O şarkılar yok mu, radyolardan
Hep seni…
Hep seni anlatıyor
Yağmur seni çiseliyor pencereme
Zaman seni çalıyor
Sanki geçirmişte bir udi eline
Ellerimle uzansam
Hayal edip de ellerine
Islak bir havada
 Sokak lambası gibi sönük
Ağlıyor gökteki melek
Gözyaşları yağmura yenik
Bir mahkûm olup
Kanuna her şeyimi verip
Uzanıp dokunsam sana
Dokunsam,  hayal edip…



Ey! Güneş sen de gün doğar akşam batar
Rabbini mi ararsın ben gibi
Ey! Çiçek sen de renk renk açar, 
Sonra tohumunu toprağa döker 
Rabbini mi ararsın ben gibi
Yağmur damlası değilim, kar tanesi değilim
Rüzgâr değilim diyar diyar eseyim
Toprak değilim ki gövdemi size yurt edeyim
Ey! Kabında çalkalanıp kendini kıyılara vuran deniz
Rabbini mi ararsın sende ben gibi
Kanadım yoktur ki kuş gibi
Hızır değilim, Tur Dağında Musa değilim
Bekleyecek halim yoktur, kayadan kopma taş değilim
Ey! Vakti biçilmiş insan,
Rabbini mi ararsın sende ben gibi
Ey! Divane bülbül, derler ki; 
Güle âşıktır ondan öter meşk için
Keşke bende öteydim Hak için
İçime yuvalanan Ey! Marazlı yürek
Sen ne diye susarsın
Susarak mı ararsın Rabbini sen de ben gibi



Gayri umut tutmaz yaralı yüreğim
Ne sen artık bir şey söyle, ne ben kalayım
Bilmezler, ben böyle boşuna sevmişim
Bre sokak taşları! Çekin gidin
Bu gece sokaklar da yalnız ben kalayım
Neye fayda bu sözler, 
Neye ağlar ki bilmem, bu yaslı gözler
Yalnız siz duyun sokaklar, yalnız size ağlayım
Bre Ağustos böcekleri çekin gidin! 
Bu gece sokaklar da yalnız ben kalayım
Bilmezler nasıl sevdim, bilmezler ya! 
Doldur kadehimi o eski günleri anayım
Ne olur meyci o son şişeni satma, ben alayım
Bre kahpeler çekin gidin
Bu gece sokaklar da yalnız ben kalayım
İste, tüm sevgimi o ağarmaz karanlığa vereyim
Şöyle sere serpe kendimi yerden yere atayım
Karşıma çık! Bir sillede sana vurayım
Ne olur alın götürün şu şehri! ..
Bu gece sokaklar da yalnız, yalnız ben kalayım



Kara kuşları ölümün 
Konarlar can dallarımıza 
Yere sürünürcesine uçarlar 
Görüntüleri yansır duvarımıza
Sessiz ötüşleri tedirgin etmez 
Sadece gözlerimiz için yaşarlar 
İsteseniz de vurup öldüremezsiniz 
Çünkü çıkmayan canları var! ..



Ben Gazze`de on beş yaşının altında ölen yüzlerce çocuğum
Yüzlerce bebeğim ben,
Anne sütü değil, dudaklarıma şarapnel parçaları değiyor
Ahmet`im, Mahmud`um, Ala`yım, gonca bir gülüm…
Ben islamım, İsa`yla çarmıha geriliyorum
Ben müslümanım, İbrahim`le ateşlere düşüyorum
Yemek o gün ne bulunursak o. Bulmaz isek o da yok.
Su zaten hiç yok…
Somali kamptayım sıramı bekliyorum, 
Ekmek değil, su değil, ölüm sırası bu… 
Adım, adım da yok…
Ben islamım, Yusuf`la kuyulara atılıyorum
Ben müslümanım, Hüseyin`le Kerbela`da şehit ediliyorum 
Adım, Huse… On sekiz aylığım ve annem öldü 
Irakta bir milyon dul kadınım, beş milyon yetim çocuğum
Bana kırmızı güller verin… Başımı okşayın benim,
Ve güzel sözler söyleyin…
Ben İslamım, Taif`te çocuklar taşlıyor beni
Ben müslümanım, koşuyorum ve koşuyorum
Haris`im,  Ammar`ım, Sümeyye`yim 
Arakan`dayım avuçlarım kanıyor,
Adım Kamil, Suriye`de faili meçhul bir cinayete kurban gidiyorum
Mısır'da ölen annesine "uyan anne" diye ağlayan çocuğum ben
Baba, Baba! ...  Uyanmıyor annem…



Bir sabah uyandığımda
Yalnız bir karanfil
Yalnız bir gül
Suskunluğa terk edilmiş
İki soğuk mermer taşı olacağım
Bir sabah uyandığımda 
Cesedimi bulacaklar
Tüm sevdiklerim
Üstelik kendileri
Beni bir çukura gömüp, bırakacaklar
Bir sabah uyandığımda
Çocuk sesleri, cıvıl cıvıl
Yalnız mutlu,
Yalnız oynaşan, gülüşen çocuk sesleri
Duyacak mıyım? 
Barış atın üstüme, barış atın kürek kürek
Bir sabah uyandığımda
Kapımı çalıp savaşları sorarlarsa
Ya savaşlarda ölen çocukları 
Ya açlıktan ölen insanları
O masumları sorarlarsa
Diğer bütün soruları doğru cevaplasam da
Geçer miyim? 
Geçer miyim imtihanı?



Toprak ana, gök babadır 
Köy yollarının yamaçlı çocuklarıyız 
Şehir sokakları sapadır bize
Şu sırtımıza palazlanan yük,
Alnımıza vurulan mühür...
Ağlamayız,
Ayaklarımızın altında dağlar demir demir bükülür
Kaldır gövdeni Ey! Koca nehir
Gurbet ellerde çocuklarının yüreklerine
Saçıl, serpil ve dökül...
Gecesi soğuk, kışın uzun, yolu çamurludur bozkırın
Vardığınız şehrin, beton bloklarının, sıcak yataklarından
Okyanus üstlerinden,
Deniz furyalarından,
Sanat marketlerinden, aşk dükkanlarından, barlarından...
Haykırın! 
Yanık bir türküye, kavruk bir sevdaya
Anaya, babaya, ocağa haykırın! 
Ne ay, ne güneş bilmez sonumu
Ey! Anadolu`nun bakir tanrıları; açılıp önümden yol verin
Bu kırışık yüz, Şu giden köstek kağnılı gelin
Ey! Anadolu`nun yağız çocukları
Gittiğiniz topraklardan geri gelin.



Güller kuruduğunda,
 Sonsuzluğa bir yemin ek
 Ve sokaklarında yürürken bu yarım kalan şehrin
 Dönüp arkasına bakmamayı da öğreniyor insan…
Özgürlüğü düşün, kocaman bir uçurtma 
Süzülüp maviliklerin koynuna derin derin
Bir babanın bağrına siner gibi
Uzanıp kesiyor ipini uçurtmanın,
Bir celladın eli…
Karanlığın kutsallığında,
 Gökyüzüne saçılan yıldızlar
Bir de yağmurun ardından, su birikintisine düşüyor 
Sonra…
Çamurlu ayaklarımla yürüyorum üstünden
Nasıl olsa diyorum, nasıl olsa…
Hayat her şeye alıştırıyor insanı…
Anlat,
Bildiğin ya da bilmediğim kelimelerle
Çizmek istersen, düşündüğün gibi çiz
Ağlamakta bir anlatma biçimidir, 
Boyamakta,
Bir yerlere yaslanıp uzaklara dalmakta… 
Bazen, 
Çok şey istiyor insan, 
Bazen, 
Tek bir şeye ihtiyaç duyuyor, bu yarım kalan şehirde
Ne zamandır yürüyorum ve gülmüyorum
En çok, en iyi öğrendiğim şeyi yapıyorum 
Susuyorum… 
Hep susuyorum



Geceyi kesiyorum 
Yatağıma uzanmış pencereden öylece 
Bugün on dört şubat sevgililer günü 
Usulca ağlıyorum 
Elimde yalnız bir gül 
Ama bir görsen... 
Gözlerimden iki damla yaş taşıyor 
Ah keşke yanımda olsan da silsen 
Odam, ben ve gece 
Üçümüz sadece 
Bir yağmur damlasıyım 
Toprağa düşeceğim 
O anı bekliyorum 
Ve kimseler bilmesin 
Sadece sen bil 
Seni çok seviyorum



İnsan içinde aşk değil,
Aşk içinde insan ararım 
Aradığım ırak değil,  yakındır
Aradığım batıl değil, Haktır 
Tutuşun ey yıldızlar, gökler tutuşun
Aradığım sizde değil,
Savrulun ey canlar, bir yana savrulun
Bulduğum siz de değil
Yanlışlar içinde doğru ararım
Görünenler içinden görünmeyen ararım 
İstikamete götüren kılavuza vurur
Her darı içinde Rahman ararım 
Yanın ney olup inileyen kamışlar, yanın
Aradığım siz de değil
Nefes değil, ten değil, merhem değil aradığım	
Özümden uzak düştüm 
Sana giden yol ararım…




Tok açın halinden anlamaz derdi dedem
Dedem fukara adamdı
Üç öğün zeytin ekmek yerdi
Üç öğün de doymaz
Bu da kurdun kuşun rızkı derdi
Bizde fukara adamız dedem
Gönül fukarası



Ne garip bir heykel şu mezar taşları
Bir devrimin anıtı, iki düz mermer
Suskunluk içinde suskunluk
Yalnızlık içinde yalnızlık
Kılıçtan keskin, bakıştan beter
Daha şimdi bir sürü insan geçti
Sırtlanmışlar bir ölüyü
Ne garip şey ölmek
En son öleni de gömdük
Daha kimse ölmeyecekmiş gibi
Gerisin geri döndük...
Gemi yüzer, teyyare uçar
Yıldızlar ışık saçar
Yaşamak değil de
Ölmek ne garip bir merak!



Bilmiyorsun çocuğum, bilmiyorsun 
Bu masum gülüşlerin kadar
Oyuncakların kadar temiz değil dünya
Yaşamak; tanrının sana verdiği en kutsal hak
Bu gök kubbenin altı sana ana bağrı
Kaldır başını da çocuğum! bulutlara bir bak
Gül, kimsenin gülemediği kadar 
Sevin yüreğinden sevgi taşana kadar sevin
Oyna ister bebeğinle, ister topunla,
 İster kumunla küreğinle oyna…
Dök ortaya, saç oyuncaklarını, 
Savrul hayallere çocuğum
Aklın erince daha güzel olmayacak dünya
Namlu doğrultacaklar o masum baktığın gözlerine
Korkuyu daha bilmeden tanıyacaksın çocuğum, 
 Alıp elinden oyuncaklarını, 
O küçücük avuçlarına; 
Ölümü sığdırmayı yakıştıracaklar kendilerine
Ülkesi belli silahlar, besbelli ki; öldürmek için yapılmış 
Bir köşede vuracaklar seni katiller, çocuğum…
Sen kovanla, küreğinle, topunla oyna
Senin oyuncakların süt kokar
Senin oyuncakların barış kokar 
Senin oyuncakların sevgi kokar
Çünkü; 
Oyuncakların ülkesi olmaz çocuğum...



Böyle etmezdi bu akşamüstleri 
Böyle perişan, bu denli yalnız
Koyup gitmezdi beni bir başıma
Ne ay mesut, ne bahtiyar
Sızlayan bir çocuk gibi
Ağlar da kapının önünde mutluluklar
Eskiden avuçlarıma tutup seni getirirdi 
Şimdi ne diye götürür oldu yıldızlar
Varlığın sonsuzluğumudur bu tabiat ana
Bu sığmazlığı andıran derin gökler
Mana ten der, ten manasını bilmez
Her şeyi söyler de bu mecnun gözler
Bir ölümü haber vermez! 
Gel can, gel vereyim sana sevda
Benim harımdır işte bu cihan
Demliği gönül olanın, demi sevgidir
Zerre kendi özünde döner de, âlem kendi içinde
O yanar, şu yanar, ben yanarım
O gider, bu gider, şu gider de
Ben bir başıma kalırım
Böyle etmezdi bu akşamüstleri 
Böyle perişan, bu denli yalnız
Koyup gitmezdi beni bir başıma
...



Dün tövbe eder idin
Bugün şarap içer, zina edersin
Dün namaza durur,
Rabbine el açar idin
Bugün yatıra ne diye koşarsın
Dünya malına meyledersin
Düşene zulüm edersin
Zekâtını talan edersin
Komşun aç iken, 
Kâbe’yi ne diye tavaf edersin
Yetim hakkı deyip ayırmazsan
Bir de riyasız secdeye varmasan
Dilin başka gönlün başka zikre durmansan
İnsanoğlu sen kendini; 
Nefsine ne diye ziyan edersin
Kuru bir döşekte yatar idi
Tüm varlığıyla insanlara koşar idi
Amacı almak değil, vermek idi
Kalp nasıl atar yuvasında
Din kul ile Allah arasında
Peygamber kardeşlerini bekler 
Bekler sofrasında…



-bu gün aslında dün değil mi? 
ve yarın aslında bu gün 
kim engel olabiliyor ki günlerin bir bir akıp gitmesine... 
-zamansız zamanlarda tanıdı seni gözlerim 
vuslatı imkansız anlarda buldu seni ellerim 
sessizce ölüyorum… 
“bittim” dediğim noktada, sevdi seni yüreğim
-her sevdiğinde beni yüreğin 
bil ki en uzak yıldıza kadar acı çekiyorum 
kopartıverseler ya başımı, 
ah o gözlerini bir daha, 
bir daha görmek istiyorum
-ahhh... canım ciğerim 
şimdi bütün istediğim 
kalan ömür zamanımın yarısını yanında tüketmek 
ve ihtiyarlamak buruşuk ellerim ellerinde 
ve ağır işitse de kulaklarım, 
okuyabilmek söylerken sevdiğini dudaklarında
-sana sevda mı hiç söyleyemeyecektim 
bil ki, sevgimdir bu gözyaşı 
bana kesilen en büyük ceza 
kirpiklerimin her açılıp kapanması 
bil ki, ben sadece yüreğine fısıldayacağım 
sadece yüreğine! 
damla damla yağacağım
-ey kavim bekçileri, 
ne vahşi yüzünüze gülmek yakışıyor 
ne o kanlı ellerinize taze kopmuş bir gül 
güneş şahit olsun sevdamıza, toprak şahit 
bu temiz sevda için and içsin ölüm
-biz öyle bir dil konuşalım 
öyle bir takvimin yapraklarını yırtalım ki; 
ayrıldığımızda ve sustuğumuzda 
en çok biz sevişelim…



Ömür denilen yaşamda 
Her yanımız boş, her yanımız boş
Seni de vururlar
Uçma turnam sarhoş sarhoş
Her yarana tuz basarlar
Hem yolarlar, hem asarlar
Toprak eşer, mezar kazarlar
 Kalma burada, kalma turnam
Gönül dertsiz olmaz
Sevda dediğin mahpusta durmaz
Dört duvarın tek camında vuslatın kalmaz
Konma buraya, konma turnam…
İşte bu gökler hep böyle masmavidir
Aç kanatlarını, aç turnam
Sürgün hürriyetin bedelidir
Zindanımın önünden uç, Uç! Turnam



Ölümsüzlük şu dağın başında
İşte şu bulutların tepesi, ta tepesi
Denizin tuzlu suyuna bulanmış yüzüm
Başını okşadığım çocukların gözlerinde ki ışık
Ölümsüzlük içimde çırpınan bir martı 
Bu şehrin karanlıkta uzanan rengi
Diktiğim fidanlar, karşılıksız verdiğim sevgi,
Ölümsüzlük; 
Elimle yapıp içine girdiğim evim benim
Ölümsüzlük; 
İkram edilen sıcak bir tas çorba
Asırlık bir çınarın serinleten gölgesi
Söylediğimiz güzel sözler, 
Şu sakallı ihtiyarın mutlu kasketi
Ölümsüzlük; hey benim kopan bam telim 
Ölümsüzlük; 
Aldığın kalpler, güldürdüğün yüzler
Toprağa düşen tohum taneleri
Kavuşamadığın aşklar, kirlenen ihanetler
Bir kadeh dolduran udinin nefesi
Ölümsüzlük; barışın barış kokan teni
Ölümsüzlük; çıkılmış uzun bir yol
 Bitmez bir sevda 
Yağmurlu, bol yağmurlu bir resim,
Yalnız benim bildiğim bir şiir, 
Önceleri içimde tepinen,
Şimdileri şu durmakta olan kalbim, değil
Değil…
Eğil kulak ver
Ölümsüzlük; bir çocuğun bana bakışı
Benim ona bakışım



Gökyüzü deniz ile
Çırpışan martılar karınca ile
Bulutlar güneş ile kardeş değil mi? 
Dağlar kuşlar ile
İşçi emek ile
İnsan insan ile kardeş değil mi? 
Yeleli at, ak güvercin ile
Memleket huzur ile
Barış sevgi ile kardeş değil mi? 
Ana rahmi can ile
Toprak yağmur ile
İnsan barış ile kardeş değil mi? 
Eller tutuşur, yürekler birleşir
Biter savaşlar, silahlar gömülür
Ağaçlar dal dal meyveye dökülür
Barışa giden yollar kardeş değil mi?



Bir kireçli odaya uyur çıplak göğsüm
Edebiyete yumulur, 
Bu dünyaya aşikâr iki gözüm
Ne bir nefes duyarsınız
Ne bir yürekte atış
Dimdik dururdu eskiden boynumun üstünde
Seneler, seneler ağrıyan o başım
İçi boşaltılmış bir çuval gibi şimdi
Boylu boyunca uzanmış yatıyor naaşım
Sokaklarını süslüyor Üsküdar
O capcanlı ışıklar
Ne bayram görürsün daha
Ne bayramda sarılır boynuna çocuklar
Bir gerdanlık gibi asılır
Beş vakitte bir ses
Uyan! 
Uyan ey içimde ki ruhlar
Ne sevdalısına koşar bu ayaklar
Ne evlatlarına açılır daha bu kucaklar
Gelirken ne getirdin o bebek avucunda
Giderken götürdüğün yük
 İşte bu adamın ihtiyar omuzlarında
Ben de bilmezdim Karacaahmet seni böyle dost
Serilen postumun üzerine makberden bir post
Edilen dualar mı kabul olmuş ne, bilmem
Bildiğim bir şey var, bildiğim bir şey
Daha da geriye dönmem Karacaahmet.



Sevgiyle çare arayan
Her yaraya merhem olmaz mı
Sevdayla oturup meşkle çağlayan
Gülün dalına bülbül konmaz mı
Asıl başka başkadır benim özüm
Bakıyor avare görmüyor gözüm
Nere kaçarsın ey maşuk yazılmışsa ölüm 
Yalan dünya bizi de savmaz mı
Deli gönül arşa varıp dönse
Alevli ateşin kor olup sönse
Sayılı günlerin geçip tükense
Kabirde suali sorulmaz mı



Şehit M. Selim Kiraz'a
yoruldum
parçalı haritaların boyun büküşünden
buruşuk bir kağıt gibi
susuz bir menekşe gibi soluşundan
umutsuz ve acı ile bakışından
kaldırım kenarlarındaki esmer çocuklar
bir beyaz mendile bulaşmış kan gibi
duruyor ellerimde
ellerim ah! 
kimin katili bunlar? 
çocuklar gözlerime bakınca simsiyah bir gök
çocuklar göğü bölünmüş yıldızlar gibi
sıska ve parlak
içime tutunan yıldırımıdır göklerin
çocuklar
susuz ve gümrah
çocuklar Mehmet Selim'de göğeren
aç ve aydınlık
sabah
03.04.2015



Suya düşmüş gölgem kırık
Kırık aynalarda vuslatım kırık
Odamın kapısı kırık
Bir penceresi var daracık
Onun da camı kırık
Yürüdüğüm pabucum yırtık
Elimi soktuğum cebim delik
Bakışım puslu
Bağrım yanık
Atan kalbim, benim kalbim kırık...



-Seni bana ne anlatır
Ne avutur beni
Nasıl söylerim bunu kendime
Annemden doğduğum gün gibi
Çocukta olamam artık
Gitme demeyeceğim
Dökülsün umutlarım boş ver!
Nasıldı o şarkı
Bana biraz mırıldan
Seninle son bir defa daha sevişeceğim
Uyandığımda yoksan
Ya çıldırırsam…
Hadi söyle ne hatırlatmasın seni bana 
Boş ver böyle şeyleri…
-Git, denizler taşmış 
Bana ne! 
Dünyanın sonu mu bu 
Umurumda değil! …



Bir yuva kuralım bu topraklarda
Kucaklaşıp, sarılarım 
Sarılalım birbirimize
Bu sıcak çatının altında
Bulacakları tek şey 
Barış, kardeşlik ve sevgi olsun
Bir koroda yan yana 
Tek ses olup şarkı söyleyelim, 
En güzel gün bize doğsun
En temiz deniz, göl, su bize aksın
En masum gülüşlü bebeler…
Çocuklar bize koksun
Barış, kardeşlik ve sevgi olsun
Bu şarkının nakaratında
Tek yürek olalım,
Olduğumuz gibi yüzyıllardır
Doğduğumuz gün gibi barışa
Ana Rahmi gibi kardeşliğe kokalım
Tanrıya duyulduğu gibi
O Rahmana…
Haydi! Tüm insanlar bir güneş olsun
Sevgiye kucaklaşalım…



Ne deniyordu sen gittikten sonra bu şehre
Alın yazımı nakış ettim kaldırımlara sıra sıra
Sahi ne deniyordu
Yarım kalan şarkıyı başka birinin dudaklarında aramaya
Yağan yağmurda ağır ağır şemsiyesiz yürümeye
Etrafa avanak avanak bakınıp, sebepsiz gülmeye 
ne deniyordu…
Sonra, kahvehanelerde baygın baygın insanlar
Pencerelerde menekşeler, sokaklarda çocuklar
Ya O çocuklar kim gibi kokar acaba
Ne deniyordu ay çıkmayınca geceye
Denizin suskun çığlıkları katran karasına bulandığında
Ya gelmezse diyordum Çarşamba, ya gelmezse…
Çarşamba gittim adaya, bir fayton kiraladım
Bekle dedim biraz daha bekle faytoncu babaya
Oğul dedi sen bilirsin de, az kaldı sabaha…
Sen birini hiç çok sevdin mi diye sordum faytoncu babaya
Asıldı dizginlerine atın,
Savurdu dumanını derin derin çektiği sigaranın
Bir söz etseydi ya bari…
Sahi neden kavuşamayanlar hep ağır susar faytoncu baba
Ne diyordu atın dizginleri
Sigaranın dumanı
Gecenin bir yarısı
İsmi neydi, sahi ne deniyordu bu yürek acısına
Sür bizi, sür baba!
Bu aşktan başka bir aşka…



Seni çalıyor gözlerime
Çığ gibi Camları evlerin
Gölgeleri düşüyor üstüme
Yalnız ikindiyi kılıyor sokaklar
Benden kaçar gibi
Yüzüme kapanıyor açılan kapılar
Her şey yeniden
Başlasın diyor içimden bir ses 
Yeniden sabah olsun
Evlerinin önünü süpürsün
Çıkıp kadınlar
Çocuklar okullarına gitsin
Yeniden açılsın kapılar
Hayatları sıkıştıran 
Kutu gibi odalar
Dar odalar,
Mutluluk mu var için de, öfke mi?
Dışarı taşıyor 
Yarım kalan aralıktan
Bir ses, bir nefes gibi
Sevdiğim başka biriyle gitti o kapılar ardına
O kapılardan çıktı
O kapılardan girdi içeri
O kapıları sürdü gardiyanlar üstüme
O kapılardan girip dövdüler beni
Kimi hastane odasına açıldı
Kimi bir sevince
Kimi yürüdü gitti 
Kimi bir tabutun içinde, 
Oradan girdi mezarlığa
O kapılar avuttu beni,
O kapılar…
Şimdi uzanan her eli, elin sanar	
Bir vakit
Beraber girdiğimiz kapılar.



 mutlu sevdalılar evlerine girince başlar benim yalnızlığım,
 sokaklar terk edilince uzar ardın sıra hüzün, 
 berduş bir gramofondan eski bir şarkı mırıldanır da, mırıldanır bana bu kaldırımlar... 
 arnavut taşlarını sayar gibi önüme düşer başım,
 vedalaşır gibi insan kendi gölgesiyle işte öyle yürürüm de yürürüm
 kaçarcasına yalnızlıktan, bir daha dönmeyecek adamı uğurlar gibi süsler kendini sokaklar
 gülen gözlere verecek bir tek tebessümüm bile kalmayınca başlar benim garibanlığım
 ne ekmek parası bulamayışımdır, ne bir bayat simit alamayışımdır garibanlık
 bir çocuğun başını sıvazlayamadığım,
 gözünde ki yıldızları göremediğim her daim başlar benim garibanlığım 
benim garibanlığımdır; bulutları kucaklayamayışım, denizleri; doya doya gözlerime sığdıramayışım
bir bebeği koklayıp, gındığından öpemeyişim…
tanrının mabedine şükür için gittiğimde, yüreğim tıka basa sevgisiyle dolu değilse eğer
 kandırırsam ‘biliyorum ki’ onu değil, kendimi. İşte bu benim garibanlığımdır
Sızlıyorsa yatağa girince o bir avuç et parçası,
o kömür olacak leş, o kabir de böceklere yem,
 isterse kuş tüyünden olsun, ister bilmem neden bu döşek... Garibanımdır arkadaş! Gariban...
Ya resimlerde ki gibi güzel durmuyorsa o şehir,
 yalan söylüyorsa, portreler, fotoğraflar, kol kola girmiş mutlu sevdalılar. Yalan söylüyorsa ya... 
 yürü be! Yalan dünyanın bilmem kaç liralık köşkleri, bilmem kaç liralık insanları
 o koca koca odaları dolduracak yürekler hani! Hani o yürekler...
ne para eder amma ne para...  Bilmem ne son model arabaların mutlulukları,
 ne o envai çeşit takıların!
en güzel araban; yürüyüp gittiğin mutlu yuvanın yolu
en güzel takın; yüzünde ki gülücükler, gözbebeklerinde ki pırıltı değilse eğer
sen de garibansındır arkadaş! Sen de gariban...




BİLEMEZSiN
Bilemezsin nasıl dostuz 
Nasıl sırdaşız yıldızlarla
Neler söyleşiriz dilsiz hecelerle
Yalnızlıklarından dert yanarlarken 
Yıldız tozları serpişir geceye
Onların gözyaşlarıdır yakamozlar
Erirler denizde…
Yarı bulutlu bir gecede 
Sevgimi dilemişsin sessizce
Kulağıma fısıldadılar gizlice
Gel, vazgeç bu sevdadan
İsteme…
Kul rabbine el açıp 
Önünde diz çökünce
Melekler de yalvarırmış 
" Rabbim kabul buyur " diye 
Bir düşünsene:
Ya tam saatiyse
Hacet kapıları açık olup gerçekleşirse…
Say ki tuttu: 
Dayanabilir misin? 
……….Depreminin şiddetine
Taşıyabilir misin? 
………..Ağırlığını ömrünce 
Ummanlara sığmayan 
……….Nasıl sığar yüreğine? 
Uzansan dokunabilir misin? 
Korkmaz mısın yanarım diye? 
Bazen fırtınadır, bazen de bora
Tatlı bir imbat olur istediğinde
Sevdamı büyütürüm canımın çekirdeğinde
Bir gün çatlayıp 
Seni sımsıcak sarıverirse…
Neylersin?
Hadi söyle…
Naime ÖZEREN



SUS GÖNLÜM
Sus gönlüm sus
Bu sevda ateşten bir ok
Demirden zırh
Etten mahpus 
Sus gönlüm sus
Dışarıda kara kış
İçerde sensizlik 
Yüzüm de o bakış
Sus gönlüm sus
Bir ah çek içinden
Hiç olmadı de…
De vazgeç derdinden 
En sefil, hem derin
Sana sadece sus derim
Şakağımda kol gezer 
Bir başına ölüm
Sus ey gönlüm, sus…



CAN TANESİNE
Avuçlarını koy avuçlarıma, kokunu sür üstüme
Bir rüzgâr gibi usulca dokun allı bayrağımıza
Ne bir gül, ne başka bir şey, ne bilmem ne
Bana çocuk koksun tenin, bana yar koksun
Bırakacaksan eğer toprak tenime
Bir peygamber çiçeği bırak,
Yalnız çıplak ellerinle üstüme
Cephede vuruldu diyecekler
Bir akşamüstü gelip kapına,
Bir akşamüstü; buluştuğumuz o deniz boyunu hatırla
Ve o şiiri, martılar yine kanatlarını açacak
Bir sokak çocuğunun gözleri gibi pırıldayacak umutlar
Metin ol.., ne ağla, ne bir dirhem üzül
Yalnız bana yüreğini aç, ülkem ol…
O martının kanatlarıyla vatanımın göklerinde
Göçmen turnalar gibi ömründen ta! ömrüme süzül
Buğday gövdesini toprağa gömmekle ölür mü?
Sen yağmurum ol ki, ben filizleneyim
Sen güneşim ol, ben bir başak… Boylanayım
Can tanem, sen sevgini yüreğinde biriktir ki
Ben ülkemin her karış toprağında biteyim
Daha,  daha çok barış için;
Bu topraklara düşmez mi bir buğday tanesi
Benim için öldü diyecekler, desinler…
Fotoğrafını arayacaksın, teslim ettikleri eşyalarım arasında
Bulamayacaksın,
Bulamayacaksın! Bağrımda, aynı bombayla parçalandık
Yurdum için, ekmeğim için, sevdam için,  barış için…
Biz birlikte öldük fotoğrafınla, 
Can tanesi; bir sabah uyandığında
Başucunda papatyalar,  alnında bir buse izi bulursan;
Papatyalardan bir gerdanlık yapacaktım
Hatırla; sana boynumun borcu vardı
Bir rahmet penceresi olsun üstümde
Bir de avuç ayası kadar çanaktan su eksik etme
Konup, kana kana içsin,
Yurdumun üstünde uçan kuşlar
Avuçlarını koy avuçlarıma, kokunu sür üstüme
Bir rüzgâr gibi usulca dokun allı bayrağımıza
Ne bir gül, ne başka bir şey, ne bilmem ne
Bana çocuk koksun tenin, bana yar koksun
Bırakacaksan eğer, toprak tenime
Bir peygamber çiçeği bırak,
Yalnız, yalnız… Çıplak ellerinle üstüme




Ben bir güvercinim
Bayrağımın dalgalandığı yer benim yurdum
Irmaklar, denizler, dağlar aşıyorum
Ben bir güvercinim
İlmin aydınlığına uçuyorum
Ben bir güvercinim
Bilgi tohumları saçıyorum
Ben bir güvercinim
Güneşi sırtlanmış taşıyorum
Ben bir güvercinim
Karanlıkla yarışıyorum
Ben bir güvercinim
Yüküm sevgi, yüküm kardeşlik
Ben bir güvercinim 
Ateş olmak isterken söndüm
Ben bir güvercinim
Söylediğim vatan türküsünde öldüm
Ben bir güvercinim
Vurdular beni tam gelin olacağım yerden
Ben bir güvercinim
Zeytin dalı düştü zarif gövdemden
Ben bir güvercinim
Annemin kokusu, babamın teni
Aldılar benden beni…
Ben bir güvercinim 
Mağusa bana uzak bir liman
Ayrılığı ben yazmadım, ben anlatamam
Ben bir güvercinim
Konduğum yürek,  düştüğüm toprak
Daha mavi gökler süzülüp, salınamam 
Ben bir güvercinim
Uçamam… Uçamam… Uçamam



İşte yine gölgelerini dağıtmış bu şehir her yere sere serpe
Yürüdükçe acıyor, dokundukça acıyor, kaçıyorum ve kaçtıkça acıyor
Düşler ekerim gözlerime, hiç hasat mevsimi olmayan düşler
Kırılan cam gibi, kırılan onur gibi, kırılan kalp gibi
Kırılan ne varsa eski haline dönemeyen onlar gibi düşler…
Mevsimlerin maviliklerine bıraktığım uçurtmalar gibi yok oldun
Temmuz sıcağında dondurmalarım gibi eridin ellerimde
Bir balık ekmek kokusu gibi, ne bileyim başıma oturan bir şapka gibi
Ayağımı sıkmayan bir postal gibi…
Ama sadece seni sensiz yaşadığım saatler de benimdin…
Bu sefer de sevginin değeri bilmemiş olsunlar
Anlamamış olsunlar, avuçlarında sevdaya verecek bir dal çiçekleri olmamış olsun
Bu sefer apar topar saklayıvereyim gözyaşlarımı ne olacak
Sen şair yüreğim, bu şehrin kaldırımlarına düşecek yürek değildin ha!
Yine de affetmesini bilirsin, kırılırsın da, kıracak yürek değilsin sen ha!
Hayatta anlamını arayan bir soru gibi her sabah yeniden uyanıyorum
Bazen kaldığım yerden başlıyor hayat
Bazen sanki cevabını bulmuş gibi seviniyorum
Koca bir yalanın ortasındayım, avutuyor her şeye rağmen insan kendini
Gerçeği bile bile avunmak istiyor, başını koyacak bir diz, bir omuz, bir nefes arıyor
İşte bu sokakları yalayıp batan güneş gibi insan, dönüp gün sonunda kendi içinde batıyor




Gördüm nice erenler var
Gönül dünyasına çıkıp girenler var
Aranıp bulanlar, bulamayanlar
Doğru yolunu yitirenler var
Kalkıp toprak yataktan
Hani nice dönenler var
Yürüdüm gittim dağ başına
Avare testime su doldurayım
Gördüm su içinde yananlar var
Çalı çırpı topladım,
Titreyen tenime ateşe olayım
Gördüm kor alev içinde sönenler var
Bir bey konağına düştü yolum
Hep harami gördüm sağım solum
Besmele edip haram yiyenler var
Önüme kondu bir tas aş
Ey nefsim şeytana kardaş 
Haktan inen sözü unutanlar var
Ömür pazarında harcırah bu nefes
Onu da alıp veremeyenler var
Ey sarıçiçek! Bu canlar sana benzemez
Solup da açamayanlar var
Gördüm malı ayyuka çıkmış
Gönül zindanında can çekişenler var
Bu devir değil o devir Yunus`m
Ne kurdu belli, ne kuzum
Dünyaca güzel var bir kızım
Gün olur o babasını anar
Kalkıp toprak yataktan
Hani nice dönenler var.



İstanbul koynunda kapalı pazar
Kerevetçi ömür alır, ömür satar
Sultan Fatih`e ne gerekti bedesten
Ahde vefa, gövden revaktan, kubbeden
Göze görünüyor sanki başın altın bir festen
Mercan tespih gibi tane tane 	
Hayata açık, ahrete kapalı birçok pencere
Duacı başı, çeşmenin başı
O vahşi kuş oluk oluk insan yutuyor açmış ağzını
Ademoğulları kulak kes bu kalabalıkta yitip giden sese
Az önce bir tabut daha geldi Nuruosmaniye`ye
Sokaklarında dolaşan bir hippi 
Pamuktan ipekten bir sandalla açılıp gitti
Abanoz ağacı sen misin bu çalgıya eş, bu çalgıya gövde
Bir bardak olmuş burada senin sevdiğin o çam,
Ey! Anadolulun tanrıçası Kibele
Pandora`nın kutusunu açtı, ha açacak hünerli ustalar
Ahu bakışlı, efsunlu acem kızına dokunur 
Dolap dolap iş üreten çıraklar, kalfalar
Süslenip allı pullu süngü takmış bağrına
Gelin olup girmiş birden yirmi iki kapıya 
Koynuna soyunmak ister başka diyarlar, yaban eller 
Senin çocuklarındır bu ahraz medeniyetler
Hangi hattatın eliyle takılmış parmağına bu nadide yüzük
Salyangoz sokaklar tıklım tıklım, daha çok ömürlük 
Zincirli han tenimize yuvalanmış bir boncuk ter
Rabbim! Bize rızkın da hayırlısını ver
Üstümüze payitaht bu mavi gökler
Alnımıza yazılmış on milyar kader
Bir gün kayıp edecek kazandığını sananlar
Gördün mü aşkı alıp satan bir tüccar
İnsanı da çamurdan yaratan bir zanaatkâr var!
Tanımam, tanımam O`ndan başka
Nerede o Sultan Beyazıt, nerede o Mahmut Paşa…
Her gün düğün var sanırlar, her gün türlü türlü coşku
Her çağdan bir mabed gibi insanlar buraya koştu
Kapalı Çarşı bir ana!
Etiyle, sütüyle, canıyla doyurdu…



SANMA Kİ!
Sanma ki; Muhammed kızgın çöllerde
Yusuf kör kuyularda kaldı
Sanma ki; İsa çarmıha gerildi
İbrahim ateşe düştü, ateş oldu gül
Ne İsmail`i kesti bıçak
Ne Musa`yı boğdu Nil…
Sanma ki; bu ezelden kaim ulus çöker
Ne gökte yıldız, ne arşta hilal biter
Ey! Benim namusum 
Ey! Benim göklerde dalgalanan bayrağım
Her masuma O! Yeter
Sen kalbini aç Ey! Benim yurdum
Girip çimsin muhtaçlar sevgi ırmağına
Yüreği kanayan her kuş,
Uçup konsun senin bağrına
Her çocuk nasıl koşarsa tıpkı anasına
Her şehit nasıl kavuşursa öyle Hakkına 
O zalimlerdir ki; sıktığı kurşun
Bebeklerin gövdesinde birer çiçek olup açtı
Sanarlar ki; döktükleri kan, 
Döktükleri gözyaşı yerde kaldı
Ey! Zalim boynuna geçmiş bir ilmik ip
İster bir bak cehenneme gidip!
Sanma ki; mazlumlara kapanır kapılar
Sanma ki; silinir yürekten ne sevgi, ne acı
Ne susar minarelerden bu şahadet ezanları
Sanma ki; ölür masumlar 
Ölenler tendir, canlar ölmez nihayet
Ey zalim… Ey zalim!
Seni yaratan sana etmesin merhamet! 



ÖLÜM BABA
dünya bir trenin tekeri
limonun kabuğu
midyenin içi
lalenin yaprakları
keskin süt kokusu
ana bağrına
gelip gider aynı tabut
hayat ahuda dolu bir küfe 
yüklenmiş sırtımıza bir kere 
yaşayamadığımız günümüze
gün isteriz Ölüm Baba!
vapurun çarkı çiğner göğsümüzü
fakirin yolu hep adım adım
simitçinin soluğu
çaycının sesi derken
sokak kedisi kadar ürkek
geldik ya! gideriz
yaşayamadığımız günümüze
gün isteriz Ölüm Baba!



Yeni çapalanmış toprak kokusuna bulanır
Çiğ damlaları sarar yüreğimi, 
Ortada bir tren yolu, 
Vagon vagon asker taşınır cepheye
Vagon vagon ölüm gelir gerisin geriye
Nar çiçeklerine dokunur başım
Ah o başım, 
Ah o başım yine sarhoş
Kimi sevdi, kimlerden geçti, 
Kimin koynundan çıkıp geldim…
Kabarır yüreğim,
Kabarır aşka yeni bulanmış çaylaklar gibi 
Nefes alır veririm, 
Nefeslerim ciğerimi delecek
Kavgaya girmiş gibi
Gövdem titrek, 
Gövdem on adamdan dayak yemiş gibi…
Yalan… bildiğim her şey, hepsi yalan
Bir mektup yaz bana
Ne çok ihtiyacım var buralarda
Hayallerini anlat
Babandan bahset
Son mektubunda bir kedi edindiğini yazmıştın
Hani içine birazda kendinden koy
Bir ucundan kokunu sür, 
Döneceğim demiyorum, dönmem
Dönecek diyorlarmış, dönemem
Sıram gelince bende öleceğim barış için
“Barış için diyorlar” 
Barış için ölür mü insan diyeceğim
Susuyorum, 
Çocuklar geliyor aklıma
Ben çocuklar için öleceğim… 



uzun bir yoldan gelsen
ipekten elbise giysen
beyaz, bembeyaz
gülsen buselerin çıksa
gülsen…
savrulsak kanatlarında göğün
yüreğimizi açsak
büyüdükçe küçülen o yüreğimizi
veba gibi yayılsa sevgi içimize
sarsa bizi ölüm
sen ölüme de gülsen…
sen gelsen
babamın teni, annemin sütü koksan
bir sabah serinliği
bir kar suskunluğu
bir düş yorgunluğu
uzansan yanıma, öylece gelsen…



Denizin kıyısında oturup beklerim
Hani bir gün dönersin,
Bir an aklına gelirim
Açıp pencereni denize bakarsın
O bakışların gelir bulur beni
Bir gün üzerlerse seni
Yalnız kaldığını hissedersen
Kendini atarsan rıhtıma
Bir damla gözyaşın dökülürse
Ve dalgalar bulup getirir onu bana
Sessizce ağlarım,
Ağlamak benim kaderim
Gündüzler senin, geceler benim
Eğer kanadı kırılan bir martı olursan
Ne vakit dönersen dön, beklerim…



Ben öldükten sonra da;
Kırmızı kırmızı gibi olacak
Balık balık gibi kokacak
Bu yollarda yürüyecek insanlar 
Gah mutlu, gah dalgın
Çoğu hergünkü  gibi sıradan
İnip yokuştan aşağı rıhtıma gidecekler
Sonra soyunup girecekler bir yatağa 
Yani yine gri gri gibi olacak
Ayrılıklar yine acı, deniz olasıya mavi…
Ben öldükten sonra da;
Çocuklar bisikletlerini sürecek
Dönecek tekerleri dönecek
Bir salyangozun yolu;
Bir kaplumbağa ile kesişecek
Sönecek gündüz geceyi aydınlatan fenerler 
Beni düşünüp uzun uzun ağlama
Doğan bebeğin gülüşü delip geçecek güneşi
Ben öldükten sonra da
Yok olup gitmeyecek hiçbir şey
Aşk aşk gibi bir beden olacak
Sevda sevda gibi koca bir dağ
Baharda papatyalar
Eylülde tekneler açılacak
Belki insanlar aya varıp dönecek
Belki bir milyon fersah yıl daha yaşanacak 
Yani yine sarı sarı gibi olacak
Turuncu turuncu gibi;
Akşam üstleri bu şehir pencerelerinden yanacak
Ben öldükten sonra,
Sen büyüyeceksin… 




Akşam olmalı şimdi, akşam
Kırılmalı yemişin dallarında güneş
Aynalarda yansımalarımız bir
Toprağa gölgelerimiz denk serilmeli
Giysilerimiz bile üst üste asılmalı
Akşam olmalı akşam
Güneş büyüyüp denizin ta ardından batmalı
Aşk tanrısı çıkıp kendini Olimpos`tan aşağı atmalı
Akşam olmalı akşam
Beyaz peynir, buz, biraz kavun
Senin göğsün
Benim ağzım anason kokmalı
Akşam olmalı şimdi, akşam…



Yıllar her şeyi eskitir sanıyordum
Bir tek seni eskitemedi
Sanki değişmedi hiçbir tarafın
Her gün aynı cüzdandan çıkartıp
Defalarca baktığım fotoğrafın
 Benim yüreğim cam gibidir
Kırarsan tuzla buz olur demiştim
Yenisini koyarım koymasına
Bir yolunu bulur
Demiştim ya sevdam! 
Bu defa yüreğim sensiz olur
Gidişin bir soluk gibi olmalı…
Gittiğin o an durmalı
Bilmelisin ki dönüşü yok
Gidişin... Bir bıçak gibi olmalı
Kesmeli çıktığı kını
Gidişin kıyametimiz, 
Sonumuz olmalı...



Her gün biraz daha ölüyorsun
Katillerin vitrinlerine sığmıyor
Sen bu değilsin İstanbul
Geçen gecelerin
Tutulan sözlerin, verilen yeminlerin
Sen bu değilsin İstanbul
Bir sultanın düşüydün sen 
Dünyanın tek gözüydün sen
Sen bu değilsin İstanbul
Kıyılarında kandiller yanan şehir
Simaları delen Sultanahmet,
Musalla taşında sefil bir ceset
Şimdi kim edecek sana himmet
Sen bu değilsin İstanbul
Göz kapaklarımın altında ki şehir
Bir yanın eski bir yanın sefil
Bir yangın çıkar ahşap Veli Konağında yanarsın
Haliçten boğaza kadar için için kan ağlarsın
Gün olurda oturur şu surlara
Bu şehir ben miyim diye sorarsın
Sen bu değilsin İstanbul....
Topkapı da benliğini arar
Caddelerde utanır utanır ağlarsın
Sen bu değilsin İstanbul
Sen bir zamanların kravatlı şehri
Anadolu nun köyünden utanırdın
Bak şimdi kendine çırılçıplaksın
Bir zamanlar tarihi yazıyordun
Şimdi tarih seni yazıyor
Sen bu değilsin İstanbul
Başın göğe ermiş bu muydu muradın 
Taş tuğlarla örülmüş suratın
Hani ömründen kayıp giden yıldızların
Tek tük kalmış dostların
Sen bu değilsin İstanbul
Önünde yok uzun yılların
Belki değişmeyecek bir tek adın 
Bu diyar sen değilsin İstanbul......



biz sevdayı madenlerden tanırız
sevda ile dağları delen de bizden
paslanmaz bir yürekle sev de
demir bir yüzük ver sevdiğine istersen.



özgürlüğe kanat çırpan
bir çift güvercin olmak isterdim
içimi ısıtan...
ama hiç olmayacağını bildiğim; 
o hayal olmak isterdim
afacan bir çocuğun; 
başını okşayan bir el
sevdiğime bir gül vermek isterdim.
kimsenin göremediğini sende görmek
kimsenin sevemeyeceği kadar
sevmek isterdim,
sana uzanan; 
bir çift göz
iki el
ve kocaman bir yürek olmak isterdim
her şeye rağmen
seninle bir ömür boyu yaşamış olmak isterdim
ve biliyorum ki...
hiç pişman olmayacağım
son nefesimi kollarımda
ve gözlerine bakarak vermek isterdim...



kayıp bir ben
gün içinde
mağrur bakışlara terk
hüzünle
do
re
mi...



ben hiç kimseyim
zamanı koşturan çocukların
düş saatiyim.
bir gece ansızın
kalbimin zifir karanlığını
bir mumla tutuşturdukları...



sevginin kalplere ekildiği gün
insanlar bütün kötü alışkanlıklardan sıyrılıp
düşünmeyi öğrenecekler.
sevginin kalplerde filiz verip çiçek açtığı gün
insanlar yeryüzünün bütün renkleriyle kucaklaşıp
sınırları ortadan kaldıracaklar.
sevginin kalplerde bir bahar mevsimine dönüştüğü gün
insanlar dünyaya yeniden gelmiş gibi
huzur, barış ve sağlık içinde yaşayacaklar.
sevginin kalplerde taht kurduğu gün
o gün, adalet mülküdür.
kral ve köleler aynı kaptan yemek yiyecekler.



İçimizden coşarcasına hiç güldük mü? 
Çocuklar gibi, kırlara uzanıp..
Çiçek toplayıp, 
Kırlarda deliler gibi koştuk mu? 
Oynamak istediğimizde.
Müziği sonuna kadar açıp... 
Dans ettik mi? 
Bağırmak geldi içimizden... 
Haykırmak geldi...
Ama hep sustuk...
Kızgınlığımızı hoşgörüye dönüştürdük...
Suların içinde çırpınan martılar gibiydi yüreğimiz...
Dört mevsimi yaşadık mı? 
İşte biz...
Hayatı 
Hep böyle boş yaşadık! .



başımız sağolsun Kani Amca
ömrümüzden bir gün daha eksildi.
dün'ün yüz görümlük sevinci
bugün'ün ağır aksak hüzün karası.
yürüyoruz, sesimizin soluğumuzla birleştiği yerde
dünyaya açan  her sözcük, anlamı teğet geçiyor
kızıl bir şaşkınlık mağlubiyetidir yitirdiklerimiz
yürüyoruz, yitirdiklerimizin peşinden
bir kez daha başımız sağolsun Kani Amca.
acının tuhaf bir serzenişi var Kani Amca
acının tuhaf bir yarası var.
acı çeken iki dünya arasında bir salıncakta
kendi kaderiyle baş başa,
sallanır durur.
acının tuhaf bir iklimi var Kani Amca.



sözcüklerimizle karanlığı ezip geçtik
artık önümüz hep aydınlık.
yüreğimizden dünyaya
pahalı sevgiler ışıldıyor.
bir barış türküsüdür; 
baharda açan çiçek
mavilikte uçan kuş
toprakta börtü böcek.
yaşamak, fırından yeni çıkmış ekmek gibi
sıcak ve doyumsuz,
ümitli bir şey.
yaşamak, alın akı hürriyet.



sen kaf dağının tepesinde
her gece saman yollarına açılırsın.
senin düşlerinin parıltısıdır yıldızlar.
aç pencereni, gözlerin yıldızlar gibi parıldasın
gözlerim gözlerinin limanına demir atsın.
sana acemiyim bu hayatta
ne yapsam ne söylesem boşuna...
aç pencereni, seni düşünmekten
uykusuz kaldım yine bu gece.



Kelebekler, 
sadece üç gün yaşayacaklarını bildikleri halde doğarlar.
Kelebeklerin ömrü,
insan hayatının  sevgiyle  geçen üç günün toplamıdır. 
Bundandır aşk!



Kadın, okyanusun tam ortasında 
keşfedilmeyi bekleyen
ıssız bir ada gibidir.



Gün gelir
Umut, toprakta bir tohum gibi
Filiz verir
Yeşerir, büyür
Kök salar dünyanın dört bir yanına
Gün gelir
Kalpte aşk, yürekte vicdan
Buluşur insanla yeniden...
Ekin Sanat Dergisi



bir elmayı ortadan ikiye böldüler
sağdaki yarısına sağcı
soldaki yarısına solcu
dediler.
inanmayın çocuklar
anneleriniz babalarınız size yalan konuşuyorlar.
solcu yok sağcı yok
elma var.
sağcı yok solcu yok
insan var.



açlığı yürüyen kışların ömrü uzadı.
kuşlar ölüyor uzun uzun.
ölü kuşlara göç ediyor
sütten kesilmiş çocuklar.
içimde çilesi bitmez bir hüzün var
gecesi afrika, gündüzü kürdistan.



gözlerinin sükûnetinde susmuş 
sana birikiyorum...



Hüzün çanağı yalnızlık 
Yasaklarla büyütüldü 
Bir gece vakti 
Katledildi suya inen çocuklar 
II 
Tellâl haber saldı dağlara 
Siyahlar giyildi, ağıtlar yakıldı 
Kızıl bir dem kaldı geriye...



Umut; 
bazen zamanı geri saran
içimizdeki çocuğa
uzun bir yolculuk etmektir.



Seni bağrımda kök salan
Sinemi delik deşik.
Soframın tuzu bereketisin.
Taşında gül açmış, kız gülüşlü...
Lê... canım
Aç avazın bağır; 
Çeyizim de, baharıım de.
Beşiğinde süt yumaklı bebelerin
Daha gözleri açıktır
Gecenin mühürlü karanlığına...



Eksilip zamana
Bir anka kuşu sesinde ardıma düşüyorsun
Ben, şiiri katledilmiş bir coğrafyayım artık
Paslı sözcüklerin rivayeti dolanıyor yalnızlığımda
Ölülerin ezberinde susla dokunuyorum hayata
İkindilerin ALLAH'ı çağırdığı duadayım
Dilim lâl...



Ayaklarına sürgün yol büyüten
Issızlıklardan gelen bir garip adem'im ben
Kendi içinde kendini arayan.
Herkesin "bizden değildir" diye ufaladığı
Meçhul bir adem.
Uzun uzun bir hikayedir; 
Zulüm, kan, gözyaşı
Gecenin kederinde pimi çekilmiş zifiri
Bu çığırtkan sessizlik
Bu yeraltı uykusu...
Uzun uzun bir hikayedir; 
Göğsümde çiğnenen bu kalp ağrısı...
Bir yalnız bırakılmayım
Aklımın sınırlara bölüşülmüş coğrafyasında.
Kendime yeni bir ülke düşünüyorum
Umut düşü maviliklerinde...
Kaldıraç Dergisi



dilim bir ezber taşıyla dövülmüş
bu yüzden aklım ermiyor devlet işlerine...
bir garip yalnızlık bilinciyim,
kendi göç tarihi; 
adsız - kayıp sulara kekeleyen.



Tutup asacaktım kendimi darağacına.
Sırf anlatmak için, sevginin bahçesinde koparılan bir çiçeği 
TANRI'ya...



çığ gibi büyüdü, 
uçurum yamaçlarında aşınan, 
ölülerin yıkanmamış suretleri.



İnsan beyninde yuvalanan karanlık
parçalanmadan, güneşin doğması 
neye yarar?



sözcükler anlamını yitirmez, 
insanlar anlamını yitirir sözcüklerde.



ön yargı nedir? 
bira bardağında elma suyu içen birinin 
bu bira içiyor düşüncesidir.



korkaklar, kedilerden kaçan fareler gibi
bütün bir ömrü yeraltı sığınaklarında geçirdiler.
aşkın ve aydınlanmanın şuuru yüz çevirdi karanlıklardan.
korkaklar, ne sevdi ne sevildi.
karanlığın içinde  birer sığıntıydılar. "karanlığın hikayesi  yoktu."
gerçeğin ve aydınlanmanın şuuru yüz çevirdi karanlıklardan.
cesareti taçlandır
çatırdasın mazlumun öfkesinden firavun sarayları.
ulu zaferlerin baharı bir tohum gibi kök salsın toprağa.



kendinden yoksun insan suretlerini
yalnızlığa köpürün.
hiçbir şey arta kalmasın,
düşüncelerde küf tutan
yaşayan bir ölü için.



kendim olamadım,
yüz değiştirdim aynadaki yüzüme.
ne yapsam, giydiremedim; 
yalana beyazı, doğruya siyahı.
herkes gibi olmak,
ölümden beter bir şey.
çürümek, herkes gibi,
olmayan bir hikayede...



Firari aşklar kozasında
Sus yaktım kalbime
Saçlarım eylül sarısı
Bir yalnızlık kokuyor şimdi
Nerdesin?



çaresizliğin su götürmez yarını
iflah olmaz bir duymazlıktır gayrı.
şu ölü yalnızlığın ardından
dünyayı saran koca bir sessizlik
sonu olmaz bir çöl yangını.
kızıl bir şaşkınlık mağlubiyetidir
acının kehanetleri.
kader takvimleri üzerinde
bin yıllık bir gelenek  "örf, adet, töre"
kendi tarihine yol iz bilmez
büyük bir yanılgıdır şimdi.



ey aşk! 
uslandır artık şu telaşlı yüreğimi
senden bir alacaklıymış gibi
yedi bitirdi başımın etini.



körpe, yeşil düşlerin korkusuz, 
ele avuca sığmaz. 
kuşluk vaktisin sen, 
karanfil yaprağında hür.



öleceğimiz var! 
kısacık aşklar bile, 
artık sığmıyor hayatımıza...



Yalnızlık boyu yokuş aşağı indim
ömrümce ömrüne...
Kendime yalan oldum
söyleyeceklerim kalmadı kendime.
Benim tarihime gözyaşıyla gelen
yoksulca acılar tanıdım.
Ateşin ve suyun seviştiği
göğüs kafesimin üzerinde.



insanın duymak istedikleri
her zaman öğrenmek istedikleri şeyler 
değildir.



düşlerde yorgun zamanların çanağı
hüznün gözyaşlarıyla paslı demirlere dövülen
kuzguni bir yama.
ah! Leylâ
bir hatır sor şu garip yalnızlığıma
üşüdüğüm ten sustuğum lâl
kırk kapı aralığında.
bekledim bekledim seni
bütün adsız - kayıp sularda.



ki ben, 
kalbimin hüküm geçmediği 
bir sevginin yarasında, 
gül tohumlarını ektim. 
orada, 
hüzün gözyaşlarıyla yeşerttim 
kaderimin ilkbaharını...



Sırça
Oylum dişine
Mavi su
Yeşil vadi
Eteklerinde bereketli toprağın
Yüzünde ay ışığın
Kazınıp da içine diri diri konduğum
    Hülyasına
        Gamzesine
             Ben kurban
Sinemi daraltır
Kanımı kurutur
Hasrete dört mevsim
Dört koca asır kararır
Ele güne karşı
Muradım sararır
    Endamına
       Zülfüne
            Ben kurban.
(Aydili Dergisi)



Ahir zaman mektebinde 
Şiir üzen kadın gözleri 
Yosun tutmuş...
(Her Şeye Karşın Dergisi)



Sussam yer yarılacak 
Konuşsam gök yankılanacak 
Aklım pir 
Aklım bir derviş...
Doğu Edebiyatı Dergisi



dedim; ümidi ölüm bile öldüremez.
dedim; bu kavga; emeğin, ekmeğin, onurun
ve bilhassa dünyanın bütün kederlerinin
bütün çaresizliklerinin, emperyalizme karşı
karanlığın tam ortasında, ilk ışınlarını köpüren
bir zafer çığlığıdır.



hayat,
beni gönül kerhanesinin evine
yüzüstü bırakıp giden eski nişanlımın
mezhebi geniş olan kadındır.



Biliriz ki, 
güneşin her gün doğup battığı yerdir; 
insan yüreği.
Doğu Edebiyatı  Dergisi



alnından süzülen terin, 
meyus yalnızlığında buluştum, 
hayatın en acımasız yüzüyle... 
bana gülümsemediğin günlerin, 
şiir'ini sorma çocuk.



Bir başladı mı geceler boyu 
yapayalnızlığın silüeti... 
Bitmek tükenmek nedir bilmez, 
aklıma sığmaz hasretin.



onun bakışlarıyla 
yüreğime serpilen masumiyet, 
bütün takvimlerde aranılan 
kayıp bir ilandı.



Ayın ilk yağmuru ve toprak
Ayın ilk insanı ve deli saçması
Acılar ki ömrümüze beşik kertmesi
Kadersiz çocuklar kederle boğulmak üzere.



sesi uyandıran bu benim sesimi
acılarla yoğrulmuş bir kalp çarpıntısı derinliklerinden
kötü insanların korkuluk rüyası bu benim sesimi
hani bir zamanlar tarif etmeşlerdi ya tarih kitaplarında
"bir aslan kükremesi" bu benim sesimi
savaş çağırıcılarını susturmak için
ALLAH'a yalvara yakara dua eden 
bir filistinli bir kürt bir afrikalı
benim yeryüzüne yeniden gelmem için 
bir dilekte bulundular.



Beni, öldürmekten geliyorlar! 
Tarih; M.S. 24-36



kendi vicdanını sorgulamayan bir toplum
 çürümüşlüğün son halkasıdır.



İnsanın dinlediği 
ve duyumsadığı şeyler, 
hiçbir zaman aynı yolda 
birlikte yürümediler.



Bir dağ bayırı kuşağı üzerinde, 
bir yıldız keçisi, 
kalbimi otluyor.



eğer yüreğinizde
sadece sevgiye dair 
bir bayrak açmışsanız
tüm dünya 
karşınızda saygıyla 
eğilecektir.



basit insanlar için 
basit bir gerçeği dile getirmek istiyorum; 
“işgal edilmiş hiçbir zihnin, Tanrı’sı yoktur.”



vicdan, 
acının sesine sağır olmuşsa 
kulakların her şeyi işitmesi
gerçekten de "duyuyor"  anlamına 
gelmiyor.



bazı sırlar, aşılması zor olur;
gece gibi karanlık, 
uçurum gibi derin olur.



babalar öldüğünde düne, 
oğullar öldüğünde yarına gömülür.



Zaman inananlar için 
bütün dileklerin kabul olduğu yerdir.



tenha bir seher kuşluğunda 
güneşi demleyen suretin 
gülümser gibi insanların acizliğine 
ve sen, yan üstü düşmüşsün 
yığılmışsın 
yalnızlığın sükût gölgesine 
üzerin darmadağın 
“göğüs kafesinin hemen sağında 
tam dört delik 
kızıl, kıpkızıl, tam dört delik 
ve gözlerinin ferinde 
sessiz, sakin bir ölüm” 
-tam on yıl oldu- 
kara gözlü esmer çocuk 
bu mezar taşı senin midir? 
sen gideli bu diyardan 
kaç yıl oldu, bilen mi var? 
kara gözlü esmer çocuk 
cennet bağı şen midir? 
Kaldıraç Dergisi



dağıldı, 
nar taneleri gibi dağıldı 
bir halk. 
memik oğul memik oğul 
uyan bahtı kara sabaha 
jandarmalar var kapıda 
köyü ateşe vermişler. 
savruldu, 
sonbahar yaprakları gibi savruldu 
bir halk. 
memik oğul memik oğul 
uyan bahtı kara sabaha 
jandarmalar var kapıda 
köyü ateşe vermişler.



habire yüreğime akıyorsun. 
kalbimin en derin köşesinde 
ırmakların çağlıyor.
II
kendime ne desem ki
şarap kokusu düşboğaz gecelerin
yenilgisiydik belkide
uzun bir sevişme sonrası
ilk çağ medeniyetinden 
arta kalan.



mükemmel olmak iyinin ötesinde 
bir ahlak  gerektirir.



İnsanın kendisine yalan söylemesi ile başlar, 
insanın kendisine ihaneti.



doğanın ezgisi ruha coşku katar; zihne yol açar.
doğa tüm anlamıyla TANRI'ya övgüler sunan 
bir sanat şölenidir.



Bu sabah bilinmeyen bir dil konuştum yine. 
Bildiğim bütün sözcükleri silkeleyerek, 
hayatın kurumsal balkonundan, 
aşağıya...



şaşkınız, mağduruz, 
tepeden tırnağa yaralıyız. 
habil'den beri yaramızın içinde acının büyük kışı. 
ne baharı gördük ne sevinci.



tam tepedesindir; 
barış dolu bir dünya için 
sevmeyi göze alan ayrılıkçı seslerin. 
insanlık senin fikirlerinle aydınlanıyor 
ya da başka bir şey... 
gökyüzü tam parıldamakta iken; 
olabildiğince mavisindir.



başımı kalbimin içine gömdüm
sustum, sır kapılı odalarda
kimselerin ölüm üşüdüğü vakit.
Ekin Sanat Dergisi



Değişmez kara bu
alın yazımıza işleyen.
Nerede ipi koparılmış
bir hayat düşünülse
Gerisinde,
aldanılmışlık...



en doğru bölücülük,
iyileri kötülere karşı örgütlemektir.
en doğru barış, 
kötülere iyilerin aldığı eğitimi vermektir.



kadası taşa değsin. 
akan suya süzülsün hasmı. 
gün gelmiş kapıda zulüm.



ahlak, 
dünyanın farklı yerlerinde; 
birbirlerinden haberi olmayan insanların
sahip oldukları tek soylu gelenektir.



söz dönüp dolaşır günün birinde  yol olur 
yol, gözlerinin uçurumuna varmak içindir 
sana dair şefkatle büyüttüğüm bu sevgim 
gün olur ikimize umut olur
umut, binbir çiçeklerin adıdır
elini ver Azize... 
türkülere göçelim.



İnsan olmanın olurunda; 
hak ve adalet; 
insan olmanın onurudur.



kimi kimsesi yalnızlık olan
bir kızla tanıştım
büyükçekmece albatros parkında.
denizi maviye boyuyordu 
ve martıları çiziyordu kordon boyu
hüzün eskidi bir saati çalıyordu
"biliyor musun babamı deniz yutmuş" diyordu.
babası bir kayık üzerinde 
kayık yan yatmıştı denize
deniz  fırtınanın eşiğinde 
bir beşik gibi sallanıyordu.
kızın yüreği deniz, babası hâlâ öldüğü yaşta
kızın yüreği albatros parkı, babası denizde balık
rüzgârda uçurtma...
4 Şubat 2014



Yarına yürüyen, sadece yaşamdan pay almış olur. 
Geleceğe  yürüyen, hem yaşamdan hem ömürden pay almış olur. 
Umuda yürüyen, hem yaşam hem ömür, kendisinden pay almış olur.



en büyük düşmanlarınız 
sizi istemediğiniz bir hayatı yaşamaya zorlayanlardır.



düşünmek istiyorum ilk'i ve son'u 
yaşamın hatırlı işlerini 
ve sevmek için o bahaneyi... 
haftaları beklemenin 
bir anlamı yok artık. 
gitmeli insan yeni bir seferde 
yeniden doğmak için 
başka hayatlarda 
kendine yeni bir hayat kurmak için.



yanlışlar üzerinde  yapılmış bir yol, 
seni karanlıktan başka hiçbir yere götürmez.



nice bir yangınla dövülür yürek sızımız
konar-göçer yalanıyız dünyanın.
düşmüşüz hengame
dört yanımız kızılca kıyamet
sabır dağının tufanıyız közüyüz.



bana özenmeye çalışırsanız, 
gölgemle arkadaşlık etmiş olursunuz. 
kendiniz olmaya çalışırsanız, 
benimle arkadaşlık etmiş olursunuz.



istiridyenin içinde inci 
kömürün içinde elmas 
sefaletin içinde de Kral Pasûrî 
çıkar.



telaşla değil, sükunetle düşün. 
hırsla değil, sabırla mücadele et. 
zaferlerinden öğüt al, 
yenilgilerinden ders çıkart.



yenilgi, kaybetmek değildir; 
insan, amacından saptığı zaman kaybeder.



en kötü yenilgi 
düşmanın seni kendine benzetmesidir.



yalnızlığın soluğundan başka 
hiçbir sığınağı olmayan
günlerin kapısındayım.
yaşım: hayata hep erkenci.



ahlak çöktüğünde toplum da çöker.



İnsan korkuların mayasında 
siyah bir yalnızlıktır.
Doğu Edebiyatı Dergisi



geleceğe varmak için yol alan birisine; 
bugün, geleceğin ta kendisi  olduğunu
anlatamazsınız.



insan hırsı, 
insan aklından önce uyandığı güne; 
çiçek açmaz, kuş uçmaz.



onu bir başkasının 
ağzından dinlemekle
tanıyamazsın. 
başkası ona düşmandır, 
o sana dosttur.
bilemezsin.



aşk acısı zamanlar aşınır
yalnızlığın ince yelesinden.
gelir, konar düşlerimin hüzün saatlerine.
kirpiklerinde asılıyım; gözyaşıyla.



aklın olmadığı yerde cesaret 
cesaretin olmadığı yerde akıl 
yeniktir.



bir insanın söyledikleri; 
bilgiye dayalı ise onu kendinizden bir basamak yukarıya taşıyın; 
dürüstlüğe dayalı ise iki basamak yukarıya taşıyın.



sessiz bir notayım lâl şehrinde
ay ışığı vurur sararan benzime
ademden önce  geldim dünyaya
şimdi yokluk içinde bir im'mim.



bir başka silüet'e giyinmeden ruhun azizliği
ölü susmaktan çoğalan bu insan ölüleri 
uykuların kıyametine aldırmadan
gelip durdular yalnızlığıma karşı bir gece vakti.



-Yalnızlık nöbetleşe bir devriye voltasında-
Eksilen-eksilten umutların
Zamana karşı duran bekçisiyim ben
Seni, pencereden içeri vuran
Hoyrat bir rüzgardan dinlerim bazen
Ve düşünürüm seni
Seni, ahhh... seni
Yanan cigarada
Susarak, susayarak
Bu mapushane gecelerinde...



Kent'ler konuşur, düşünen duyar bu çığlık koparan sesleri.
Kent'ler yürür, çoğaldıkça ayak izleri düşüncelerde.



Beni karanfil kokusunda bekle. 
Her bahar sabahı, gelirim yoluna.



aptal insanların ağızlarından 
doğru kelimeler çıksa bile, 
sırf aptal oldukları için, 
yanlıştır.



dünya hırsından arınmış insanlarla arkadaşlık edin; 
size asla ihanet etmezler.



TANRI'nın hazineleri 
dünya hırsından arınmış insanların 
kalbindedir.



varsın bize ölümle bekletilsin
kavgaların yersizliği, savaşların çoğunluğu...
varsın bize lav kadehleriyle sunulsun
dünyasızlığın bir başınalığı...
hiç kimse başını eğmesin
hiç kimse başını eğmesin
utancın karşısında...



büyük zaferler, masum insanları
kılıçtan geçirip, toprakları
fethetmekle değil, 
düşünceleri fethetmekle
elde edilir.



giden sevgilinin en büyük zaferi 
seni  uzun bir süre altından kalkamayacağın 
bir aşk enkazı altında bırakmaktır.



İnsan, kendisi olmaya karar verdiği an,
toplum ahlakını işgal edenlerin sonunu da 
hazırlamış olur.



bir ülkenin kaderi o ülkenin 
milyonlarca nüfusu arasında 
sadece bir kişidir.



gelecek, sen onu 
kafanda ne kadar güzel tasarladıkça 
o sana  daha iyisini sunar.



güven, topraktır; 
umut, toprakta filiz veren tohumdur.
güven olmazsa umut tek başına 
hiçbir işe yaramaz.



vicdanı kendisinden önce ölen insanın
"insanlıkla" hiçbir bağı kalmaz.



insan, düştüğü yerin acısıdır, 
kırıldığı yerin yarasıdır.



aklının dizginlerini iyice tut ki
fikirlerin, evrenin tüm boşluğunda 
yıldızlarla beraber halay çeksin.



bir toplumu 
felakete götüren en büyük tehlike;
iyi insanların kötü, kötü insanların iyi olarak
tanıtılmasıdır.



aşktan kederden ayrı kalan insan ömrü,
yetmez bir kelebeğin ömrüne...



öfke kudurmuşsa vakitsiz, 
büyük ihtimalle pek yakında
bir cenaze merasimi var.



hiç tanımadığınız insanlara
"kardeşim" diyebiliyorsanız, yüreğiniz 
hayatla bütünleşmiş demektir.



namus, 
insanın künyesidir; 
nereye gidersen git 
herkes seni bu künyeye göre 
karşılayacaktır.



acının yontulduğu insan yüreği,
meğerse taştan daha dayanıklıymış.
insanın çaresizliği, ümitsizlikten.



Hiçbir uzaklık; 
ne sana duyduğum nefretin yalancısı, 
ne  içimde hâlâ kor bir ateş gibi yanan 
bu hazin aşk'ın yabancısı.



değişmeyen kuralları, 
insanlarını kural dışına taşıyarak 
değiştirin.



dünyanın iklimi değişmedikçe, hiçbir kanun
aklın adalet değirmeninde öğütülecek kadar; 
temiz, vicdani ve ahlaki değildir.



bir deli bir aptalı yorar,
bir aptal da bir toplumu...



kötü bir usta
iyi bir çırağın yardımcısıdır.



tam bir asır"zaman"dır
ipi koparılmış bir kuyuda
seni düşünüyorum.



herkes her sabah 
kendisiyle yeniden tanışmak için 
uyanır güne.



beklemek, insana  kaybetmek dışında
hiçbir şeyin şansını vermez.



sizler beni seveceksiniz diye
kendidoğrularımdan vazgeçecek değilim.



zulüm ne kadar  şiddetli 
ve ölümcül olursa olsun, 
insan TANRIya aşkla bağlı olduğu sürece,
acılar  bal tadını vermeye başlar.



aptalların hayat boyunca
elde edecekleri tek iş
kukla ustalarına
birer kukla olmaktır.



ezberlenmiş bir hayat,
yanılgılardan ibarettir.



mükemmel olmak
iyinin ötesinde bir ahlak  gerektirir.



şiddete dayalı hiçbir kazanım,
tarihe başarı olarak not düşmez.



en son sözü şiir söyleyecekti
şayet öldürülmeseydi şair.
(Doğu Edebiyatı Dergisi)



asıl sorun şudur ki 
düşünemediklerimin bir gün bana 
ayak bağı olacağından duyduğum 
korkudur.



TANRI bu dünyayı sahiplenmeye çalışan kullarını 
ıstırapla dolu bir hayata sürükler.



sese dönüşmek isteyen bir sözcük,
anlamın kabuğundan soyuldu. 
ışıldadı, cümle içinde kullanılmış 
bir elmas zarafetiyle.



"ön söz" sahnedeki oyundur.
"son söz"  fikirdir.



gözlerime güzel görünen 
dünyada  en temiz olandır.
kalbime güzel görünen 
cennete var olandır.



İçindeki insan sayısını 
dünya nüfusuyla karşılaştır
ortaya yüreğinin miktarı çıkar.



bu hayatta 
insanın yaşayabileceği en büyük macera
aklının sınırlarını zorlamasıdır.



kendini büyük acılara adayan insan,
yüreğinde; cehennem'i, 
kalbinde; cennet'i taşır.



her fikir, zamanla 
ete kemiğe bürünür.



anlaşılmayan insan yoktur. 
eğer bir insanın anlaşılmadığını iddia ediyorsan,
onun zekası senin algı yeteneğine karşı 
sürekli çalım atıyor demektir.



bir halk, 
vicdanı sağır olunca ölür.



şafakları bilirim, künyende yeşil, 
salkınmış gözlerinde düş bayraklarıyla.
şafakları bilirim, tan vaktine gebedir, 
varoş bucaklarında; ıslak, sancılı...



sürekli karamsar düşünen birisi için kabus görmek 
artık günlük hayatın bir parçası haline gelir.



başını çektiğim bu yol, Ey Aziz! 
başını çektiğim bu yol, 
fikirlerimin ve kanımın, 
güneşin şu kavurucu sıcağı altında,
insana yürüdüğüdür.



insanın ruhunu ezberledim Ey Aziz! 
insanın ruhunu ezberledim. 
insan ki dilinin üstünde bal tutar; 
altında zehir saklar.



yanlış, öğretilendir. 
doğru, öğretileni sorgulamaktır.



söyleyin
gün gelir bu zulmün hesabını alırız
söyleyin
katledilen çocuklarımız
cennet kapısını açmakla müjdelendiler.



Bê/mın yasaktı 
Kabına sığmayan şiir 
Tualde yedi renk 
Hem herkes kendi zaaflarının kurbanı 
Düşleri süt kokan 
Bir sebî nazarında 
Şimdi sarhoş olmak vaktidir 
Bırak 
Geri sarsın zaman 
Kızıl bir şarap kadehinde.
Hâr Dergisi



her ihanet, 
kendisine bir soykırımdır.



şiir işitilmiş mısralarda, 
güneşi öpebilirim.
Doğu Edebiyatı Dergisi



duyuyorum, sesin içindeki kalp çarpıntısını...
sesi yürüyen sözcüklerin sevgi şölenini, duyuyorum.
yatağında uyanmayı bekleyen  hayat,  tatlı ve sevecendir.
artık geç de olsa öğrenmeli insan azla yetinmeyi
küçük şeylerden bile mutlu olabilmeyi...



sesin kıyısına vuran görkemli sözcüklerdir
anlamın kendisi, varlıkla bütünleşti
insan hiç olmadığı kadar sabırsız ve aceleci
yine de yeni yeni şeyler öğreniyoruz
bize unuttuklarımızı yeniden anımsatan.



sana gelmek için büyük bir keşif çağıdır; 
aklımın yer ve gök saltanatı.



Zaman bir sır gibi avuçlarımda, 
susup, yağıyor geceyi.
Umut şavkı güllerini, 
köpük köpük, 
beyaz bir buluta, 
savurup, ağarıyor geceyi.



nemrut'ta bir geceyim
yarı yorgun
yarı Antiokhos kırbacında.
sürülmüşüm rüzgâra, mavi...
tam sancısındayken kuytuluklar.
açmış piramitler hırsını
ve raplardan kuzgun bir inleyiş
çökertmiş uykularımı...



dünyanın en karanlık yeri, 
insan cehaletidir;
ve asıl korkmanız gereken yer de 
orasıdır.



Aklın perdesini aralayın,
TANRI size yeni fikirler sunacak. 
Fikirlerin izini sürün, 
TANRI sizi karanlıktan aydınlığa çıkartacak.



bizim aramızda çıkmaz bir yol var. 
bizim aramızdaki sınırlar düşmanı düşmana hatırlatır. 
iz sürdüm  sevdamın peşinden, 
geldim,  aramızdaki sınırların kapısına vardım.
yüreğine varamadım.



gecenin en tenha yerinde bir kadın, 
gözleri açık. uzanmış yalnızlığıma karşı, 
fikirlerde beni bekliyor.



yalnızca sevgidir bağı çözülmeyen tek sözcük, 
yeryüzünün kalbinde.



kırık bir vazoda bir su çiçeği, 
hayatın sır gibi saklanan 
acı gerçeği.
(Doğu Edebiyatı Dergisi)



zamanı kim adlandırabilir? 
yitirilmiş insan ömrüne dair. 
yaşanacak başka bir dünya yok daha 
sevgiden öte. 
sevgiyi kim bulabilir? 
kara bahtın sevincinde...



Küresel bir yalnızlık kaplamış insan ruhunu. 
İnsan, iliklerine kadar; twitter, facebook!



Bugün açlık ve keder 
ilk defa beraber yürüdüler.
Bugün anlamın ve anlamsızlığın çekilmez ağır yükü, 
bir aslanın ve bir karıncanın gururunu okşadı.
Bugün bir oğlum oldu,
adını; "Azad" koydum.



Gece ve aşk, 
sırdaştı iki sevgilinin arasında. 
Söylemenin dili döküldü 
ve utancın karası,
kovuldu anlamın derinliğinden.



Gülüşünde ezberledim 
bütün çiçeklerin adını. 
Ey aşka dönüşen yürek sızım, 
merhaba!



"köle olmak paha biçilmez bir mülktür" diyordu. 
çok şey istiyordu mısır halkından, Firavun Ramses. 
başladım anlatmaya ateşin etrafında ateşi. 
eski mısır söylenceleriyle.



Adını sen koy dedim
Koyamadın,
Ben düşündüm
Bulamadım,
Sevgi desem değil,
Aşk desem değil,
Benzeri çok ama
Aslını göremedim,
Sorsamda bir adres
Söyleyen bulamadım,
Herkese tanıdık geldi ama
Bir tahmindi sadece,
Ararken umutsuzca,
Gördüm onu
Bir kuytu sokakta,
Perişan, bitkin,
Gözleri fersiz,
Yüreği kırık,
Dudaklarında bir türkü ki 
Yanıkmı yanık,
Kimsin demeden tanıttı bana,
Ben hüzün,
Ben ayrılık,
Ben yara,
Ben doğuştan fukara,
Bunun diğer adı da
'Kara Sevda'



beni düşündüğün an, 
yüreğinde kalp atışlarımı hissetmiyorsan; 
benden milyonlarca yıl uzaktasın demektir.
üzgünüm ama tek gerçek bu.



ölümün toprağında ekin biçilmez, 
öldürülenler süt kokuyorsa hele...



kelimelerin gücü,
peygamberlere verilmiş bütün mucizelerden 
daha etkilidir.



dedi ki; 
ben asla ağızdan çıkan kelimelerin hızına yetişemem.



açtı seher yeli, eridi buzlar.
su yataklarında, kar içinde, 
duya açmış kardelen çiçeği. 
vukuatsız yaşamın tadı, 
kavgasız gündüz, ölümsüz gece, 
hepsi bir mısra içindedir.



Geceleyin bir ses böler uykumu,
İçim ürpermeyle dolar: - Nerdesin? 
Arıyorum yıllar var ki, ben onu,
Aşıkıyım beni çağıran bu sesin.
Gün olur sürüyüp beni derbeder,
Bu ses rüzgarlara karışır gider.
Gün olur peşimden yürür beraber,
Ansızın haykırır bana: -Nerdesin? 
Bütün sevgileri atıp içimden,
Varlığımı yalnız ona verdim ben.
Elverir ki bir gün bana derinden,
Ta derinden bir gün bana ''Gel'' desin.



Siz, ağaçlar, elbet beni bildiniz, 
Ben sizden ayrılmış yürür bir dalım.
Ey çamlar, köknarlar, ey yeşil deniz.
Ben kendi kendini sürür bir dalım.
Kırığım, içimden çıkmaz bu acı, 
Gün oldu başıma hasretin tacı, 
Düşündüğüm zaman asıl ağacı, 
İçimi yalnızlık bürür bir dalım.
Ne sert kış ne gümrah ve gölgeli yaz, 
Ne ılık meltemler, ne keskin ayaz.
Mevsimler derdime bir şifa olmaz, 
Ben kökünden kopmuş çürür bir dalım



Orda bir köy var, uzakta
O köy bizim köyümüzdür.
Gezmesek de, tozmasak da
O köy bizim köyümüzdür.
Orda bir ev var, uzakta
O ev bizim evimizdir.
Yatmasak da, kalkmasak da
O ev bizim evimizdir.
Orda bir ses var, uzakta
O ses bizim sesimizdir.
Duymasak da, tınmasak da
O ses bizim sesimizdir.
Orda bir dağ var, uzakta
O dağ bizim dağımızdır.
İnmesek de, çıkmasak da
O dağ bizim dağımızdır.
Orda bir yol var, uzakta
O yol bizim yolumuzdur.
Dönmesek de, varmasak da
O yol bizim yolumuzdur.



seni seviyorum demek isterdim
ölesiye bir duyguyla, 
taparcasına dil dökmek
ve saçlarım ağarmadan söylemek isterdim
seni sarmak isterdim sonsuzlukla
delicesine sevmek
bir sarhoş gibi adını sayıklamak 
ve bağırarak kollarında ölmek isterdim 
                       gülüm...



Çekin halay, çalsın durmadan sazlar
Çekin ağır ağır, halay düzülsün.
Süzülsün oyunlar, süzülsün nazlar
İnce beller, mahmur gözler süzülsün.
Tutun kızlar tutun, birleşsin eller
Çalın sazlar çalın, kırılsın teller.
Dönün kızlar dönün, kıvrılsın beller
Uzun, siyah saçlar tel tel çözülsün.
Bakışlar saçılsın kirpiğinizden
Kayan yıldızlar gibi geceki izden
Etekler içinde naz eden dizden
Üzülsün bu deli gönlüm üzülsün.



Severim kırlarda ben yaşamayı, 
	On iki ayı.
Severim kırların yeşil göğsünü, 
	Bütün süsünü.
İstemem başımın üzerinde dam, 
	Tabiat odam.
İstemem topraktan başka bir yatak, 
	Kehkeşanlar tak.
Kuşlardan savrulan bir incecik tüy, 
	Üstümde örtü.
Ve aydan kırpılan bütün yıldızlar, 
	Rüyamda kızlar.
Her sabah neşeyle uyanan bir eş, 
	Koynumda güneş.
Dallarda ötüşen kuşlar kabilem, 
	Bilmezler elem.
Ağlarsak bizimle beraber olur, 
	Hemşirem yağmur.
Sızlarsak bizimle beraber sızlar, 
	Kardeşim rüzgâr.
İsteyen toplasın binlerce arşın, 	
	Karlardan kışın.
Mutlaka öptürür bağlarda temmuz, 
	Çıplak bir omuz.
Severim kırlarda ben yaşamayı, 
	On iki ayı.
Severim kırların yeşil göğsünü, 
	Bütün süsünü.
Ölürsem istemem ne yas, ne kefen, 
	Ne başka bir fen.
Üstümden kalkmasın çimen, çiy, yosun, 
	Ruhum uyusun.



Besbelli ölümüm sabahleyindir.
İlk ışık korkuyla girerken camdan,
Uzan, başucumda perdeyi indir,
Mum olduğu gibi kalsın akşamdan.
Sonra koş terlikle haber vermeye,
'Kiracım bu sabah can verdi' diye,
Üç beş kişi duysun ve Belediye,
Beni kaldırmaya gelsin odamdan,
Evden çıkar çıkmaz omuzda tabut,
Sen de eller gibi adımı unut,
Kapımı birkaç gün için açık tut,
Eşyam bakakalsın diye arkamdan.



Yıllardan beridir ağaran teller
Bu akşam parıldar şakaklarımda
'Bu gece ömrümün en son demi, der
Büsbütün ağarsın varsın yarın da...'
Çırpınır göğsünün içinde kalbi
Bir yaşlı ağaca sinen kuş gibi
Nedir bu esrarlı halin sebebi? 
Neden parlıyor o gözler? Bir oda: 
Yaşlanmış, altında ipek bir sedir
Bir kız ki ay ondan parlak değildir
Öptükçe ağaran bir gül denilir
İhtiyar bülbülün dudaklarında



Bir çıplak yamacın altında dere, 
Yollardan gelinir şırıltısına
Ne söylüyor bilmem bu söğütlere? 
Dalmışlar suların akıntısına.
Ufukta dalları kızıl bir orman, 
Bürüyor yolların üstünü duman, 
Benziyor değneğe yaslanan çoban, Bir eski heykelin karaltısına.
Bir kanlı cenk teri olan bu vadi, 
Bulanır ıssızlık içinde şimdi, 
Dalmıştır yıllardan beri ebedi
Akseden bir mızrak şakırtısına.



Eğer bir gün ölürsem gençliğime doymadan
Kumral başımı senin dizlerine koymadan
Eğer bir gün sönerse gözlerimin ateşi
Parlamazsa başımın üstünde aşk güneşi
Ölürsem bir gün eğer,
Kalbimi kemirip de yiyinceye kadar yer
Aşkımın başı için silme beni yadından
An beni seherlerde bir kuşun feryadından! 
An ki, ben ilk aşkımın demlerini yaşadım,
Ölürsem bu son aşkım olacak diye şadım.
Bir gün gelir yolunun üstündeki serviler,
Sana, bu ilk aşkımın mısralarını söyler.
Dudaklarım toprağın altında çürüse de,
Ruhum sarhoş gibidir ezeli bir busede.
Görünmez ellerimden ürpersin diye tenin,
Bırak mehtabı olsun omzunda bir tül senin.
Aç pencereni ılık bahar akşamlarında,
Benim öksüz ruhumdur çırpınan camlarında! 
Beni an, senden başka yok beni anacak,
Yanmazsan sen de eğer, gençliğim hep yanacak.
İnan senden başka yok gönlümde kimseye yer,
Fakat, sen de anlamazsan beni, ölürsem eğer...
Anlamazsan, ölürüm de gençliğime doymadan,
Kumral başımı senin dizlerine koymadan,
Dağılırsam bir avuç toprak gibi sellerle,
Gönlünde en samimi en coşkun emellerle
Kuracağım türbeyi günahın günahın devirmesin.
Bana vereceğini Allah sana vermesin.
Fakat düşün ki, sen de kalbimde gömülüsün,
Ben ölürsem demek ki sen de artık ölüsün,
Kim senin gözlerini mehtapta yad edecek? 
Kim sana bu feryadım gibi feryad edecek? 
Kim senin saçlarını övecek uzun uzun? 
Korkum budur ki bir gün sen de unutulursun! 
Eğer bir gün ölürsem gençliğime doymadan
Kumral başımı senin dizlerine koymadan
Eğer bir gün sönerse gözlerimin ateşi
Parlamazsa başımın üstünde aşk güneşi
Ölürsem bir gün eğer,
Kalbimi kemirip de yiyinceye kadar yer
Aşkımın başı için silme beni yadından
An beni seherlerde bir kuşun feryadından!



Dal bir gün dedi ki tomurcuğuna: 
- Tenimde bir yara işler gibisin
Titrerim rüzgarlar keder vermesin.
Anneler beşikten der çocuğuna: 
- Acını görmesin gözüm alemde
Teselli demeksin bana son demde.
Bütün ümitleri yel alır gider
Tomurcuk açılır, sel alır gider
Anneler büyütür, el alır gider.



Ne hoştur kırlarda yazın uyumak! 
Bulutlar ufukta beyaz bir yumak, 
Ağaçlar bir derin hulyaya varmış, 
Saçında yepyeni teller ağarmış. 
Baş yorgun, yaslanır yeşil otlara, 
Göz dalgın, uzanır ta bulutlara. 
Öğleyin bu uyku bir aralıktır, 
Saf hava bir kanat gibi ılıktır. 
zaman gönülde ne varsa diner, 
Yüzlere tülümsü bir buğu iner. 
Erirken sıcakta yaz kokuları, 
Ne hoştur, ne hoştur kır uykuları!	



Sabahtan vardım Konya'ya
Baktım cihana uyanık.
Kimi binek, kimi yaya, 
Baktım meydana uyanık.

Şehirde herkes ayakta, 
Kepenkler kaldırılmakta.
Asker, mektepli sokakta, 
Baktım her yana uyanık.
Sabahtan akşama kadar, 
Didinir, terler, çabalar.
Uyanık bütün babalar, 
Oğul, kız, ana uyanık.
Konuşursan bir kelime, 
Kavuşursun bin selama, 
Lafızda şive var ama, 
Fikirde mana uyanık.
Karatay, İnceminare, 
Dolaştım hep birer kere.
Her köşeye, her esere, 
Bakındım rana uyanık.
Alaiddin tepesi'ne, 
Çıkdım tarihin sesine.
Selçukların türbesine, 
Baktım, amenna, uyanık.

Baktım tarihe, zamana, 
Baktım Alaiddin Han'a, 
Baktım o büyük insana, 
Kılıç Arslan'a uyanık.

Görünmez bir debdebede, 
Gönüllerden bir türbede, 
Yeşil üsküflü kubbede, 
Uyur Mevlana, uyanık.

Tecerim bu nasıl hülya, 
Uyanıkken gördüm rüya, 
Eski Konya, Yeni Konya, 
Göründü bana uyanık.



Yıllar var, o zaman küçüktü göğsün 
Boğuşmak bilmezdin bu kuş tüyüyle
Hülyanın ve yazın ve teneffüsün. 
Sihriyle uyuyan bir kızdın öyle. 
Alsan da koynuna seher yelini 
Saçının vermezdin ona telini
Elinin üstüne konan elini 
Çekerdin ansızın bir ürpermeyle. 
Ey şimdi boğulmuş, yorgun, soluyan 
Kumral kız! Şu atlas yastığa dayan
O hafif, hülyalı ilk uykulardan 
Ne zaman, ne zaman uyandın söyle?



Ne zaman düşünsem sizi titrerim, 
Yaslı dağlar, yüzü gülmeyen dağlar! 
Bu dağlar içinde bir yer var derim, 
Orada kaybolan bir ses var, ağlar.
Neden hiç çıkmıyor içimden bu ses
Tipi, çığ, fırtına...Donar her nefes, 
Yine bu ses ağlar, işitmez herkes, 
Beni kıvrandırır, inletir, yakar.
Hey bu dağlar yalçın, karanlık, derin! 
Ne bir geçit verir ne sıcak bir in.
Gün battığı zaman sarp tepelerin
Üstünden bir kartal geçer, o kadar...



Geçti yaz günlerinin güzelliği
Açık pencereler, damlar, bahçeler.
Her şey ne sıcaktı, her şey ne iyi
Hatta o karanlık, aysız geceler.
Hani o gezmeler kırda denizde? 
Hani o cümbüşler, sazlar temmuzda? 
Ağustos mehtabı tam üstümüzde
Plajlarda neydi o eğlenceler? 
Yaşamak diyordum, yaşamak ne hoş! 
Hele bir gelmesin n'olurdu bu kış.
Nerde o kahkaha, o ses, o alkış
Şimdi yerini aldı düşünceler...



Bir gün parmaklığa elin varmadan, 
Bir titreyiş gibi çalar çıngırak. 
Mevsimler geçtikten sonra aradan, 
Bu ses beni bir gün çağırsın, bırak... 
Kumluktan serperken dallar başına, 
Geç hızla, merdiven gelir karşına, 
Eşikten atlarken ayak taşına, 
Bu sesler içimde yer etsin, bırak... 
İt, işte önünde kapım, aralık, 
Oda bıraktığın gün kadar ılık, 
Bir ince su sesi gibi lık, lık, lık, 
Gönlünden nedamet boşansın, bırak...



Sen omuzunda yorgan, elinde torban, 
Sen mevsim işçisi, büyük gezginci,, 
doğduğundan beri sen, anan, baban, 
Orakçı, çapacı, ırgat, ekinci, 
Sen, anan ve baban... Siz topraksızlar, 
Sizi ben tanırım uzun yollardan. 
Size en yığın yığın büyük yalnızlar, 
Sizi de yaratmış bizi yaradan. 
Ekip biçtiğiniz toprak sizindir, 
Sizindir zorluğu, derdi, mihneti. 
Sizin çektiğiniz derde dar gelir, 
Tanrının ambarı olsa cenneti. 
Ve cennet, dünyanın kurulduğundan 
Beridir Tanrı’nın düşüncesidir. 
Sen sabrını yere çaldığın zaman 
Bu güzel hulyadan Tanrı ürperir. 
Siz ey yığın yığın büyük yalnızlar, 
Sizi de yaratmış bizi yaradan. 
Ey mevsim işçisi, ey topraksızlar, 
Sizin toprağınız size bu vatan.



Bir gün Edirne’ye gelirsen eğer, 
Beni bulamazsan hiçbir tarafta, 
Bari ayağını çabuk tutuver, 
İnan, bekliyorum seni Arafta.
Ne sağa, ne sola kımıldamadan; 
Bana sensiz cennet bile cehennem.
Cennete giremem orada yoksan
Cehenneme ise gitmek istemem.
Eğer oyalarsa seni Edirne, 
İstemezse gönlün ayrılmak oradan, 
İnansam beni de özlediğine, 
Ben de Edirne’ye dönerdim, inan.



Ya Üç şerefeli, ya Eski Cami, 
Ya Sultan Selim, ya Sultan Süleyman, 
Geziyorum burda sabahtan beri, 
Sürüklüyor beni tarih ve zaman.
Boş sokaklar, hüzün, vehim, heyecan...
Sanki her şey birden unuttu beni; 
Asesler geliyor işte arkamdan, 
Kovalıyor beni bir yeniçeri.
Kaçıyorum, şurda ulu bir çınar, 
Ötede yolumu kesen bir konak; 
Ne tarafa gitsem beni kovalar, 
Ucu topuğuma değen bir mızrak.
Nereye yönelsem, kime sığınsam
Kafesler örülü, kapılar kilitli.
Bir mescit, önünde yaşlı bir imam, 
Kapıyı çekince o da seğirtti.Şurası bir terzi, şurası berber, 
Şurası bir fırın, şurası kapan.
Bu kadar ahali nereye gider? 
Nerede saklanır bu kadar insan? 
Şurası havuzlu kahvehaneydi, 
Burada sohbetler, sazlar olurdu.
Buraya gelince dizim kesildi, 
Ben durdum, arkamda bir ayak durdu.
O zaman öğrendim: Meğerse Hünkar
Gelirken, görmeye çıkmış Edirne; 
Şehri gözetleyen karakulluklar, 
Arkamdan soruyor: “Burda işin ne? ”
Yavaşça arkama döndüm o zaman, 
Omuzumda gördüm bir bildik eli.
Ansızın silkindim derin hulyadan, 
Ben, tarihte eski bir Edirneli.



Geceleyin benden ayrılır ruhum, 
  Dönünceye kadar açık kalır cam.
  Uyanık, başımın ucunda bir mum, 
  Beklerim, beklerim böyle her akşam. 
  Bilmesem de nereye gidiyor ruhum, 
  Bütün gece sessiz, eriyip de mum, 
  Sabah olduğunu çok biliyorum; 
  Biliyorum, bu bir sonsuz helecan. 
  Besbelli bir ömür böyle sürecek, 
  O öyle uçarı, ben böyle ürkek; 
  Bir gün ya bilerek, ya bilmeyerek, 
  O dönmeden önce camı kapayacağım



İşte bir vazoda açmış iki gül
İşte bir saksıda eşsiz kuşkonmaz.
Gülleri gördükçe gönlüm bir bülbül
Saksıya baktıkça içimde bir haz.
Dışarda fırtına, uğultu, tipi
Odada sessizlik tutulur gibi.
İşte o da geldi, evin sahibi
Oturduk, eskiden konuştuk biraz.
Dışarda fırtına, tipi... Yerler kar
İçerde başbaşa iki bahtiyar.
Onları ısıtan eski bir bahar
Dışarda yepyeni bir kış, bir ayaz.



Ne kadar geçti aradan? 
Bilemiyorum. 
Özlemin çığ gibi büyüyor 
Dayanma gücünü bulamıyorum. 
Yalnızca avunuyorum. 
Ellerini tutamasam da 
Bakışların hep gözlerimde duruyor 
Ağız tadım bozuk dedimse de 
İnanma 
Dudaklarının tadını unutamıyorum. 
Göğüslerini avuçlamak 
bazı bir bir emmek istiyorum 
Buz kesildiğim oluyor bazen 
sana sarılıp uyuyorum. 
Tüm bunlar yetmiyor ama 
Seni ara sıra gözlüyorum da 
Nasıl bir duygu anlamıyorum 
Kahroluyorum. 
Sana müthiş kızdığım da oluyor bazen 
İliklerim sızlıyor seni anımsadığımda 
Diri, dip diri oluyorum 
Allah belanı ver(me) sin 
Seni özlüyorum seni istiyorum.



Boynundan koparıp hiddetli elin, 
Mermerler üstüne attığı inci, 
Sonra birden coşar sesi her telin, 
Ruha damla damla akan sevinci. 
Öpmeler, sarmalar, baygın nefesler, 
Her kalbe çılgınlık veren hevesler, 
En fazla gönülde bir mevsim sürer, 
Hep bunlar bir rüya gibi geçici. 
İçimde daima bir eski bahçe, 
Tarhları dağıtmış rüzgârlar gece. 
Musiki savrulmuş bir güldür bence, 
Her nağme havada bir gül tüveyci.



Her yandan duyarım bir gül kokusu, 
Meltemle dağıtır uzak bahçeler. 
Günbatısı, poyraz ve gündoğusu, 
Cenup rüzgârları ruhumu çeler. 
Bilmem ki nerede bu gizli bahar? 
Nereden bu ıtri alıyor rüzgâr? 
İklimler dışında bir iklim mi var? 
Ne fecir bir şey der, ne şafak söyler. 
Gün olur çağırır beni her ufuk, 
Sevdalar eline başlar yolculuk, 
Elinde bir rüzgârgülü, bir çocuk, 
Durmadan yüzüme bakarak üfler.



Sen omuzunda yorgan, elinde torban, 
Sen mevsim işçisi, büyük gezginci,, 
doğduğundan beri sen, anan, baban, 
Orakçı, çapacı, ırgat, ekinci, 
Sen, anan ve baban... Siz topraksızlar, 
Sizi ben tanırım uzun yollardan. 
Size en yığın yığın büyük yalnızlar, 
Sizi de yaratmış bizi yaradan. 
Ekip biçtiğiniz toprak sizindir, 
Sizindir zorluğu, derdi, mihneti. 
Sizin çektiğiniz derde dar gelir, 
Tanrının ambarı olsa cenneti. 
Ve cennet, dünyanın kurulduğundan 
Beridir Tanrı’nın düşüncesidir. 
Sen sabrını yere çaldığın zaman 
Bu güzel hülyadan Tanrı ürperir. 
Siz ey yığın yığın büyük yalnızlar, 
Sizi de yaratmış bizi yaradan. 
Ey mevsim işçisi, ey topraksızlar, 
Sizin toprağınız size bu vatan.



Beni koydukları zaman toprağa,
Başında bembeyaz sarık, bir hoca,
Yabancılar gider gitmez uzağa,
Yaslansın çömelip orda ağaca.
Her mezar başında artan hevesle,
Ruhuma bir “Yasin” okusun, sesle,
Bu son benzeyişim olsun herkesle,
Bütün arzum budur olup olacağı.
Dinlendirmek için orda başımı,
Ne adımı yazsın ne de yaşımı,
Bir koyan olursa eğer taşımı,
Üzerine bir “Ah” çekin Arapça.



Sevmeliyiz mezartaşlarını biz,
Çünkü yalnız onlar bizi yâd eder.
Şüphesiz onlardır en saf ve temiz,
Ardımızdan varsa duyanlar keder.
Her sevginin artık çözüldüğü gün,
Alınlarda matem, yüzlerde hüzün,
Bizi yalnız onlar tanır gündüzün,
Geceleyin onlar kalır beraber..
Bütün derdimizi alıp bağrına,
Bizden yalnız onlar kalır yarına,
Ay ışığı düşse omuzlarına



Bu sabah içimde bir tazelik var,
Bu seher, bu camdan giren gündüz, ben! 
Sokaktan yükselen şu şen naralar,
Bu camdan bakınan, bu gülen yüz ben! 
Nerede o dünkü ateşli nabız,
Nerede yastıkta kıvranan başım? 
Bu sabah içimde çelikten bir hız,
Bu sabah en mutlu, en şen yurttaşım.
Bu millet, bu insan, adı sanı Türk,
Bu toprak, bu vatan, güzel Türkeli,
Bu tarih, bu onur, bu sihirli yük,
Bu Bursa, bu Konya, bu usta eli.
Bu eşsiz İstanbul, bu tek Edirne,
Bu örnek Kayseri, Sivas, Erzurum,
Bu Fırat, Menderes, Çoruh, Ergene,
Bu İzmir, Adana, Urfa, bu Çorum.
Bu başak, bu salkım, bu bağ, bu harman,
Bu bizim davarlar, bizim danalar,
Bu ocak, bu maden, bu dağ, bu orman,
Bu yiğit erkekler, yiğit analar.
Bu çetin, bu dönmez, bu sert bilekler,
Bu yanık çehreler, bu bizimkiler,
Bu ağaç, bu çiçek, bu çığ, bu renkler,
Bu diller, bu sesler, ya bu ezgiler.
Bu ninni, bu ağıt, bu düğün, bu bar,
Bu Zeybek, bu halay, bu güreş hep ben! 
Bu sabah içimde bir tazelik var,
Bu ışık, bu gündüz, bu güneş hep ben! 
Ey rüya, ey hayal, beni terketme.
Ey sabah koynunda senin, hem zinde,
Bir şuur ışığı vurmuş perdeme,
Bir bahar öğlesi gibi çimen de.
Siz şimdi sokaktan gelen oymaklar,
Yürüyün siz bütün il çocukları,
Göğüslerde gurur, elde bayraklar,
Yürüyün başlar dik, alın yukarı.
Yürüyün ardından siz emellerin,
Yürüyün kalbimin yükü ilhamlar,
Uzaktan çırpınsın size ellerim,
Çırpınsın yüreğim, durana kadar.
Bu sabah içimde bir tazelik var,
Bu seher, bu camdan giren gündüz ben! 
Komşular, şaşmayın bana komşular,
Bu camdan bakınan, bu gülen yüz ben!



Dün yine bir çini şehrini gezdim,
Bu geziş bir günden bile kısadır.
Her çini önünde bir ömür sezdim,
Bu seziş gönlümde bitmez tasadır.
Bir garip hulyaya nazım düşeli,
Gezdim yarı gamlı yarı neşeli,
Yerler gökler bütün çini döşeli,
Bu biraz Kütahya, biraz Bursa’dır.
Bir çağ güneşinde açılmış güller.
Bir zaman yelinde serviler inler,
Çiniden çiniye taşan sümbüller,
Asırdan asıra solmaz busedir.
Aşk doğar, bir çini gibi, nakışla,
Bir fırın içinde kalbi yakışla,
Çiniler, sevgilim, içten bakışla,
Aşkın destanından birer “kıssa” dır.
Okur gönlüm, okur aşkı ezberden,
Okuyup öğrenmiş, bilir mi nerden? 
Diz çöküp önünde, kaldırdım yerden
Sevgilim, bu gönlüm çini kâsedir.



O şimdi bendedir her gün her saat,
Benimle bölüşür yalnızlığımı.
Onunla başlayan bu yeni hayat,
Yemekle bitmeyen üzüm salkımı.
Allahım, ne güzel şey bu dost yüzü! 
İnsanın kalbine dolan bu bakış! 
Ey çorak ruhlara veren bu süsü,
Ey gönül, sana alkış, alkış, alkış! 
Gel dostum, yanıma otur,
Dizime koy sıcak başını. Konuşmayalım,
Bakışalım yalnız. Ama sen yine
Cevap ver: - Sevdin mi beni bakalım? 
Gördüm yükselirken dudaklarından
Bir uzun hasrete benzeyen alev,
Şimdi ellerimi öpüp yalayan
Zavallı köpeğim diyor: "Beni sev! "



Selâm olsun bizden güzel dünyaya
Bahçelerde hâlâ güller açar mı? 
Selâm olsun sonsuz güneşe, aya,
Işıklar, gölgeler suda oynar mı? 
Hepsi güzeldir kar, tipi, fırtına
Günlerin geçişi ardı ardına.
Hasretsiz bir kanat şakırtısına
Mavi gökte kuşlar yine uçar mı? 
Uzak, çok uzağız şimdi ışıktan,
Çocuk sesinden, gül ve sarmaşıktan,
Dönmeyen gemiler olduk açıktan,
Adımızı soran, arayan var mı?



Her yıl bugün olur, Otuz Ağustos
İçime bir ordu havası dolar.
Başlar dimdik, gözler çelik, yüzler pos,
Bayrak imil imil, geçer ordular...
Geçer tunç adımlar demir göğüsler,
Geçer Mehmetçikler, geçer subaylar,
Hepsinin alnında zaferden süsler.
Geçer hayalimde bir bir alaylar.
Geçer toplar, geçer atlar, yağız, al,
Geçer dağlar, geçer yollar, şehirler...
Yangınlar üstünde ince bir hilal! ..
Yaralılar düşe kalka geçerler.
Çılgın bir istekle bu şan akını
Afyon'dan, İzmir'e kaçlar çağıldar.
Unutmuş at gemi, kılıçlar kını,
Can canı unutmuş zafere kadar.
Ne var bu dünyada sana yakışan,
Alnında bir zafer sabahı kadar; 
Sen Mehmetçik, söyle büyük kahraman,
Sana zafer kadar yakışan ne var? 
Her yıl bugün olur, Otuz Ağustos,
İçime bir zafer havası dolar.
Başlar dimdik, gözler çelik, yüzler pos,
Bayrak imil imil, geçer ordular...



böyle yalnız böyle iyi
bir öyküyü yeni baştan okur gibi
yeniden başlar gibi denize
ama hiç bilmediğim bir denize
yeniden başlar yeniden okur gibi
derindeki sözcükleri
bana bir kazma bana bir
bıçak. suyu ikiye bölüp boğacak
bildiğim tüm öyküleri
böyle dilsiz böyle iyi
ölsem öldüğüm bilinir, kaldım
kapılar üstüme kilitli
gövde mi tin mi öykünün kirli mendili
bana bir kazma bana bir bıçak
bendeki uçurumu rüzgara bırakacak
uçurum dedim de bir avuç kum
hiçbir rüzgara bırakamadığım
iyiyim iyiyim iyi
bir öykü gibi başı sonu belli
hayatın kırık sandalyesine
yerleştirip sözcükleri
kurguluyorum evreni
böyle yalnız böyle suskun böyle iyi
gömdüm mü bir de sözcükleri...
bana bir kazma bana bir bıçak
konuşsam annem uçurum doğuracak



insan ne zaman alışır hayata 
baba? 
yağmurun değdiği her yerdi yüzün
seni sordum da irkildi toprak
ölümü bildim, büyüdüm
çocukluğum mevsimsiz bir leylak
bir yelkovan gidişi
bir akrep
yürüyüşü
ötesi iyilik, güzellik...alıştığımız
bir yarayı sarıp sarmalamak
gecikmiş sözlerin ağırlığı heybemde
bir karanfil, solgun, öyle
kedere bulanarak
nasıl dökülürse
döküldü toprağına sözlerim de
söküp nallarını atların
koşturmak gibi karanlığın evine
öldün. yokluğunda
varlığı bildim
insan nasıl alışır içindeki cam kırıklarına
baba?



kalkıp bir ağacı suluyoruz ellerinle
yağmura bakıyoruz  -hep yağıyor-
pirinçhan'da bir gramofon
                      -beni kör kuyularda...
ellerin öylece duruyor masada
kuyum ustası ellerin
bir şunu unutmuyorum
gülerdin, şenlenirdi bahçelerim
ben alıp ellerini uzaklara gideyim
ardım sıra kambur cüce
çevirsin çemberini
alıp gideyim ellerini...ellerinin
tenimdeki gül dövmesini
kaç kış uyudum, unuttum
karlar nasıl erirdi soğuk göllerde
paslı dilim ağulu dilim kekeme
çamaşır günleri kapı önleri sevişmeme 
saatleri evlerin, bir peygamber çiçeği
ağzında yarım bir cüzle
beni ezberle, diyor, beni ezberle
bir bunu unutmuyorum, bir de
parmak izlerini,ateşler içinde
kaç vurgun kaç hastalık
ölmedimse, telkâri gümüş
ellerin, işlediği için
            bir gül
            bir daha
            köklerime
bir şunu unutmuyorum
aşk engüzel yenilgi
ellerin değince denizlerime



geldiğim yol ateş ve taştan
harcı yeryüzü bir yaşamak yalanı
geldiğim yol, sil baştan
al bu kızıllığı bir kuş uçuşu
al bu kızıllığı bir dağ geçişi
al ve sına kalbinde
bir derenin çağıl çağıl akışı
ben bunları kendime
söyledim, dilimde bir kesiğin
yıllardır kanayışı
dur, gitme! bir tek kurşun
sekip duruyor kalbimde
yarım, diyorum. yaşamak diyorum
orman ağlar mı, gördüm diyorum
ölü bir balerin ağaçların dibinde
dur, gitme! bir tek kurşun
sekip duruyor kalbimde
buzlar çözülüyor ve suyun kiri
tenimizde. kaygan, soğuk
bir yılan süzülüyor, susuyoruz
nicedir yanmayan bir madenci feneri
gibi eksiliyoruz
şimdi gece açık bir yara, ya da
ıssız bir lunapark hüznünde
ölü bir balerin süzülüyor yeryüzünün kalbine
dur, gitme!



sıradan şeyler olup bitiypr, dünyanın
her yerinde.ağacın biri esniyor
toprak geriniyor.gün
süzülüyor evlerimize
kap kacak börtü böcek naftalin
elbise dolap bana mısın demedin
ağacın esnemesi olağanüstüdür
şehvetle açılmış ağzından, gökyüzü
                                             görünür
gerindikçe toprak,günün omuzlarından
                               yıldız tozu dökülür
eşiğin kapıyla sevişmesi olağanüstüdür
anahtarın dönmesi kilidin inlemesi
pencere pencere olduğunu bilir, ordan
bakınca görünür dünyanın gözleri
ya şu gemi...yelkeni ak, ne ülke ne bayrak
(deniz yok ki gemi nasıl yol alacak?)
(gemi için bir düş deniz...kurulacak!)
'ben bu derde hande derman'
dedim, aşk
dedi, yalan
dedim, giden kim,neydi kalan
uyandın gibi bir sabah, kuşlar
havalanıyor dünyanın çatısından
bir yaşamaktır dövüp durdu kıyıları
                         ayağını değdirmedin
onca savaş onca ölüm onca kin
                           bana mısın demedin!



işleyerek kalbimi
henüz yazılmamış şiire
karanlığın dudağında gülümseyen gül
gibi girdiniz
              ....bir çocuk ağlıyordu
                   sesini arayarak
şafağın en tenha yerinde
çizilmiş gelincik miydiniz
rengi düşmüş kalbinizin
kırgın sözcüklerine
biçtiniz tülünü yalnızlıkların
akarsuya düşmüş iki yıldız
gibiydi gözleriniz
mevsim nar çiçeği göğsünde
bahardı kaldıran duvağını
elleriniz sevinci tutuşturan köz
ateşlerle girdiniz bu kuzey ülkesine
               ....bir çınar soluyordu
                    yitirilen her güne
                    ağıt gibi dökülen



emrindeyim komutanım iç savaş bitti 
kalbin bütün burçlarına siyah bayrak çekildi
ne tuhaf böyle yaşar gibi yapmak 
konuşur sevişir gülüşür gibi 
ne tuhaf, yaşarken kendimizi dışarıda bırakmak
kırmızıdan evler yapmak kiremitler çatılar 
üstüne kırmızı tahta bir kuş kondurmak 
ama hiç ıslık çalamamak ne tuhaf 
ormanı sevmek ama ağaçtan korkmak
inceydim ipektim makes bilmedim 
derimi böyle dilim dilim... kim? 
ne tuhaf hem fail hem kurban olmak 
üstelik olay yerinden uzaklaşmamak ne tuhaf 
hem üzüm kalmak hem şaraba inanmak
............. 
emrindeyim komutanım. ikinci bir emre kadar 
ertelendi hayat. iç savaşsa 
sürüyor hâlâ. halbin sınır boylarında 
kan revan içinde bir provada 
giyiyorum kostümümü. geciktimse bağışla
buradayım komutanım kıyamet taburunda



kışın soğuk dudaklarıyla öptüğü gece
örtsün üstümüzü. kar
gibi geçsin içimizden hayat
suyun diliyle sevelim birbirimizi
ağacın dala söylediğiyle. şehir
rüzgâra tutulmuş şemsiye
“denize bakan evler gibiyim seninle” dediğim bir adam vardı
denize açıldı. ben ondan açıldım. bu mercan adaları
boynumdaki bu beyaz halka ondan…
o beni ilk halimle öyle heveskâr
su gibi taştan taşa öyle
tozumu toprağımı sile süpüre
bildim aşk tekinsizdir. o sustu dağların gösterdiğiyle
bir ayaklanma gibi sevişirdi
ve içinden geçtiği her kelime
bana dünyayı gösterdin diyen bir adam vardı
bir güzelliğe açıldı. bu ışıklı sabah bu durmadan öten serçe
ve bu yangın yeri dumanı tüte tüte
öyle amansız bir gitmek
içimizden kalmaları geçire geçire
bu bahçeden geçilmez iki gözüm sevdiğim
diyen bir adam vardı. ben o bahçeden
geçtimdi ellerim ayaklarım
bir zorunluluğu sürükleye sürükleye
dinledim ağacı toprağı ve çimeni
ansızın kar…ve kışın soğuk dudaklarıyla
toplayıp kaldırdığım kışlıkların arasında
unutulmuş bir yaz gömleği gibi parıldayan ay
çatımızdır bulutlar diyen bir adam vardı. bulutlara götürdü beni
ve bıraktı baş aşağı hazırdım düşmeye
kendimden ve birikmiş her şeyden
ne varsa ağırlık yapan boşaltılmış bir ev gibi
kırık dökük eşyalar arasından
döne döne … meleklerin unuttuğu bir güne
düştüm… düşmek
söyledikçe can yakan bir şarkıyı
hiç durmadan içinden geçirmek demekti
buraya melekler hiç uğramadı
buraya melekler hiç uğramadı



diyor ki, buhurunu yitirmiş
tütsüyü kim, niye…? 
sentetik çiçekler konvoyu
masumiyet şarkıları söyleyerek yürüyor
bir morgun soğuk sessizliğiyle bakışıyoruz
şişmiş cesetlerin moraran görüntüsüyle
öyleyse niçin şarkı söylemeli hâlâ
ölüler kadar sağırken kalabalıklar da
diyor ki, avını gözlemekten yorgun
avcılar dolaşıyor ormanda
mümkün mü koyup başını uyumak
bir ağacın omzuna
bak bunlar cezayir menekşesi
güneşe bakmanın gözleri
bak bunlar yediveren gülleri
kendi külünden yeşermenin bedeli
de ki, buğday tarlasından geçip giden rüzgâr annesi
unutturmaz şarkı söylemenin güzelliğini
bıçak yemiş dalı hüznüyle söylenir
avcının kanlı gömleği



akşamdı 
……………. 
bir bulut sesini yanı başıma bıraktı 
senin huysuz gövden 
avuç içlerin göz bebeklerin 
bir ağacın altında çekilmiş resmin 
uyuduğunda bir nehir 
yer değiştiriyormuş gibi bir yandan 
bir yana dönmelerin
akşamdı 
……………….. 
bir yaprak bir yaprağa 
değmese kopacaktı
bir el pencereyi açtı 
bir el kapadı
aynaya sır gerek, dedi kâtip 
bakıra lehim 
ölüyorlar, yaşamadıkları gibi 
öyle kalabalık… hadi gidelim
binlerce çakıl taşı 
sesini yanıbaşıma bıraktı
sesin, aynalı çarşı… 
SONSUZLUK ve BİR GÜN / EYLÜL-EKİM 2005



karın kapattığı yollara bakarken 
sen gitmekten söz ediyordun 
ben çemberin dönüp aynı yere gelmesinden 
bak burası kaldığım yer; kış manzarası 
           aşk dediğin kardan adam 
           su içmez güneş yemez at çiğnemez 
bak burası kaldığım yer; kalbi kar 
            kaldırmayanlar giremez 
ben sende neleri... 
            fırtınaya tutulmuş yelkenli 
            çarpar gibi kabuğuna dünyanın 
            paramparça ruhumdan dökülenleri 
ömrümce çalıştığım hayali 
            ayağım eşikte kulağımda deniz sesi 
            taş kırıcılar geldi duvar yapıcılar 
            öğrendim kirli duvarlara kara kalem hayatlar çizmeyi 
doğurdum doğruldum yoruldum 
ben sende neleri... 
unuttum! 
Kocaeli Şehiriçi, sayı 49, 2007



kandan kına yapmışlar 
ellerine yakmışlar 
dünya denen gelini 
duvağından asmışlar 
biz şimdi aşktan Burka 
aşık olup bir yıldıza konmaktan 
gülün yaprağından, öpüşmenin tadından 
nasıl...? 
Adın neydi Burka? 
koynunda patladı patlayacak bir bomba 
gibi uyurken oğlun, şafakla 
kandahar ve mayvan ve herat 
memelerinde on yılların irini 
akarken, yaralı atların ölüme terk edildiği 
yataklarda bir kez daha 
ikiz kulelerin tozuyla, sevişmesiz 
uyanırken, Burka... 
kat kat çarşaflar gibi serilmişken hayat 
sen acı katında yok katında 
ölürken, nasıl, Burka...? 
kalp yerine bir kilidi taşımaktan 
yorgun adamların gövdesini taşıyan 
kardeşim, buraya nasıl... 
mızrak ucunda oğullar ve kızlarla 
yürürken dünya 
avutayım seni hangi masalla 
bir tas çorba bile değilsin açlar sofrasında 
kurtlar uluyor Burka 
koynundaki oğul koca oluyor 
kabil ve kandahar ve incirlik 
ve new york Burka 
kasıklarında geziyor 
dokuz ay dokuz düğüm öldün 
adın bile konmadı Burka 
senin kanındır akan dünyanın tüm sokaklarında 
(Dünya Tutulması adlı kitabından)



iki omuz arası uzaklığında
dönüyor dünya. elinde sır kovası
masallar eksik çocukları uyutmaktan gelmiyor
uzamıyor saçları bozkırdaki ağacın
kuşların kursağında kalmış bir mektup gibi
kurumaya durmuş damarı yaprakların
düşhanem düşüşhanem kederim
kendine çarpa çarpa sendeleyen sözlerim
acı ten'e ten gece'ye gece kim
senden gelip sana giden harfleri hecelerim
  A'acıydı
  B'burda
  F'nin kırıktı zaten ayağı
      hiç çıkmazdı sokağa
-dağılan harflerimi toplama! 
ben dünyayı bağışlamadım o da bağışlamasın
ipe dizilmiş kardeş ölüleri anne gözleri
bir dağın bir dağa ettikleri
gövdem boydan boya ayak izleri
geceye uzadım sabaha kısa
kaldı karanlığın giydirdikleri
ben dünyayı bağışlamadım, o da...



hiçliğin mor alfabesi, çiçeksiz
bahçeyi bahçen bil, demir
asasıyla geçerken ömür
gittiğinin ertesinde nasıl bir deniz
sabrın çatladığı yerde
bir fena kamaşma
önceye kalma
unutulmuş bir mektup kaldırımlarda
gibi bırakılmış aşkla
ne unutmaya ne hatırlamaya
önüm sıra ardım sıra yok yok yok
dağ olsa yarılmaya, taş olsa çatlamaya
kır kır kır, zamanın çekici
elinde, indir, kristal aynalara
öteydi, gittim, uzak
bir nehir denizini aradı
elim ayağım düğüm, kör
zaman, kambur gece
ne gidip ne döndüğüm
ölü bir güvercin besliyorum kendimle
ölü bir güvercin, sen diye...
     .../...
kederim yok, içimdeyim, derin
bir kuyudan çıkmak üzereyim
başımın üstü güvercin denizi
başım mı gök mü kim
dönmekteyim dönmekteyim
boynuna gümüş halka geçirilmiş
kuşları bekle, seni sana senden
toparlanmış sözcüklerle
yapılmış bir bulut gibi sabahına
ve yastığına ve seni sen
yapan cümle hatıraya
ben içimde tarlalar ağaçlar
ve yeraltı şehirleri çarşılar
ve hanlar hamamlar
aşka sunak olsun diye
gözyaşından kurnalar
içimde bir güvercin ölüyordu sabaha kadar
ben ölüyü beklerim, git
altın tozu serperim gözlerine
gövdesine gökkuşağı
son kez avuçlarından su içerim
bekleme git, ölüyü benimle...
uyusun diye, uyansın diye
kalbime ellerinle bıraktığın ökse
duruyor yerli yerinde
istedim kum olayım
gel kırıl bende
düşün gerçekliğine, gerçeğin
koyduğu mesafeye
önce beni inandır, sonra sen
kıvrılmış midye gibi gövdende
uyuyan kendini uyandır
sabır ile yaş ile söz
birike birike, yazdım
defterim elinde. oku
yeraltı sularının sesiyle 
ben merhamet dilemedim dünyadan. sen de...
PATİKA / ekim-kasım-aralık 2006



lirik şiirler yazıyorum
eve dönsün diye kalbim
bu kaçıncı kış, uykusuz
bir sarnıç gibi gecede
günahkâr soluğuyla tanrının
göğsündeki dağa üflendim
daha diyordum, daha, uzağa...
ot yolmaya kök sökmeye
taşın inceliğine
güneşin şerrine
başka nedir ki dünya
kurban celladıyla
sevişmeyecekse
daha diyordum, daha, uzağa...
atlasın davetkâr hışırtısına
cennetten kovulmuşların sofrasına
bu kaçıncı tünel, yaşlı
bir ağaç gibi ovada
acının gözleriyle bakıyor
çıplak omuzlarından gecenin
dökülen nehir gibi kalbim
toprağına akıyor
daha diyorum, daha, uzağa...
çarmıhta kuruyan kana
inkâra ve imana.... daha
yol almalısın kalbim
inanmak için kendinden başka
hiçbir şeyin kalmadığına
ah işte o zaman yaranın ne kadar derin
ve suyun imkânsız olduğunu
anladığında
dönmelisin
kalbim, güzel evim



yakama çürümüş çiçeği
taktım da geldim. sesim
yokuşlarıydı içimin, indim çıktım
debelendim. sen söktükçe ben ördüm 
düz ters lastik haroşa
çıplak gövdemi şiirle dövdüm
‘sahtiyan’ mı diyorlar bezirgânbaşı
kapat kapıyı, yenildim
baktım da kâğıt tanrılarına dünyanın
kendime kayalardan bir parça edindim
sesim dünyanın duvarlarına
çarpıp bana dönüyor
anne beni düşünme
içime ektiğin ağaç
tersine büyüyor
ben de büyüyeceğim. kızarmış
elmalarımı kimseye vermeyeceğim
anne beni düşünme
emanetin olan uçurumu
kimselere düşürmeyeceğim
çeyiz sandığıma bıraktığın mühür
kalbindir. söz 
mührü kalbimde gezdireceğim
karanlık bastığında sarı bir ışık
gibi parlayan şeyi hiç yitirmeyeceğim
say ki deniz feneri, say ki orda bir yalnız
bir yalnıza çiçek açmadadır
say ki orda bir dalga
bir dalgaya kulaç atmadadır
yakama çürümüş çiçeği
taktım da geldim.
 sakın anneme söylemeyin 
kapat kapıyı bezirgânbaşı
yenildim



o senin ıhlamur duruşun 
oğulotum bal köpüğüm 
evler kapılar boyu 
boynundaki kuğuyu 
besleyip doyurduğum 
o senin çarşı pazar duruşun 
yıldız ağdı, öldü ikizin oğul 
ne musalla ne sela 
göğsümdeki yırtık büyüdü 
dal boyun toprak oğul 
kılıçları kinle parlak 
yürekleri pıhtı kan 
çukur kazıyorlar oğul çukur kazıyorlar 
hiç durmadan 
gözlerini koyuyorlar 
ışığın kalıyor 
ellerini koyuyorlar 
sıcağın kalıyor 
ağzını koyuyorlar 
şarkın kalıyor 
bir dağ taşıdım ya bir ömür, 
koynumda parçalanıyor 
çağın kumaşı delinmiş oğul 
dağın tasası çalınmış oğul 
balın köpüğü alınmış oğul 
-sen bu ölümü niye öldündü? 
(Bahçe 20, Sonyaz 2000)



şimdi psikanaliz. masamda kuşlar yürüyor 
bugünü yaşama arzusu varoluşsal psikoterapi 
cezalı çocuk kapıyı yumrukluyor 
vesikam hypatia'dan siyah heyaz 
beyazında annem bakışlı bir kadın oturuyor 
siyahı önlük diye giy giy eskimez 
yakamdaki kola canıını acıtıyor 
on kasım mı gelmiş atatürküm mü ölmüş güm güm
bir davul tokmağını dövüyor
bunlar kasımpatları sarı beyaz toplanacak 
ölü aşklar aşık olamayanlar bir bacağı takma
ve kalbi delik deşik olanlar için bir çelenk
çarmıhın tepesine bırakılacak
ne kaleler gördü iskender büyük mü büyük
gemiler çöller ve içinde arsenik
freud yoktu babalar oğullarının kalplerine yük
nietzsche canımı yakıyor dünya bana küs 
tavşan mı dağa dağ mı tavşana bilinmiyor
rh negatif ruh, ikizi yaşamıyor
düş görmüşüm heidi clara'yı dövüyor
peterin keçileri dağ bayır bağır bağır
sevgi kısmi felç omirlik hasarlı
aşkın telefonu telesekretere bağlanıyor
kanımda trompet çalıyor izci çocuk
zenci bir keder damarlarımda
oyun içinde oyun bu kaçıncı prova
hayatın kulisinde tanklar tüfekler
barış göğüs kıllarını traş ediyor
şarjöründe tek mermi postalı delik
ayağındaki mantar ruhunu sıkıştırıyor
en büyük asker bisim askeren büyük
ağaç içimize devriliyor
şimdi psikanaliz masasında kuş pislikleri
freud can çekişiyor
Deliler Teknesi / Eylül - Ekim 2007



gün iniyor, yüzüne bakıyorum
suların çizdiği yarım yüzüne
sesin resmidir harfler
yarım yüzüne bir yarım daha...
seviniyor sözcükler
inip inip çıkıyorum sesinle
düşlerini havalandırıyor boş iskemle
kim oturmuş kim kalkmış 
geceden kalma ateşin çukuru yanıbaşımda
seni bir ateşe bir suya
donuyor çözülüyor bekliyorum
niye? ...
tenimdeki yara izi
çıbandı. ne zamandı? sanki orda
bakılmamış dağ sancısı
yarım yüzünle dolaşıyorum
hanlar çarşılar su başları patikalar
kadının biri yok kuyudan su çekiyor
adamın biri yok kuşları dinliyor
yarım yüzünle sevişiyorum
soru işaretinin ritmiyle
evler bize bakıyor
sokaklar bize
kırık bir bilye
gözlerimizde
sesinle dans ediyorum
resmimizi yapıyor gökyüzü
ne çok benziyoruz birbirimize
uzağımda uyurken
çekilmiş bir fotoğrafın
var bende. yer değiştiriyor
yüzümle
seni seviyorum
gün inmek üzere



meğer söz karbon
bahçe rüya
yılanı derisinden soymaya
meğer ateş
meğer köz
değilmiş. meğer taş
üzümü olgunlaştırmaya
kimdi rüzgârını gömen
suskunluğun hırkasına
çinko dam çürüyor
gibi söz düşerken
zamanın burgacına
meğer ne gövde
ne ten
kuytundaki çayıra
girip at koşturmaya
meğer atım terli
soluğum dar
meğer yolculuk
sözün ıssız koynuna
(Kum 20, Kasım - Aralık 2003)



biz kaç çocuk bir anneden 
çıkmıştık yola 
kaç zeytin tanesi 
karanlık içre 
gece kesiği 
kim kimden 
kırılmıştı ki 
yeryüzünün çanağına 
oluk oluk kan 
olup akmıştık. nehir 
kütür gibi dökülÜrken denize
biz kaç çocuk 
dünyanın gözbebeğinde 
durup nehre bakmıştık
sandığında engerek 
saklayan tavan aralarından 
börtü böcek bahçe katlarından 
biz kaç çocuk bir ipe 
dizilip asılmıştık
biz çok çocuk bir anneden 
.......... 
oğlanlar sokağa çıkardı 
kızlar bahçeye kadar 
rahminden düşen asit damlası 
kimin boynuna vebal
yasakmeyve, Mayıs-Haziran 2004



nasıl unuturum bir sap menekşe 
ağzının kıyısında duruyor,öylece 
uyuyorsun.nasıl......ölüyorsun
upuzun kavaklar devrilir gibi 
değil. dağ yıkılır orman tutuşur 
gibi değil. bir nehir 
akıyor gibi ölüyorsun. 
ağzının kıyısında bir sap menekşe 
gibi duruyor yaşın.
şimdi başkalarının oturduğu 
evlerdeyiz. birer balkon 
birer eşik olmaya 
yeraltından yaralarımızla 
şimdi başkalarının oturduğu 
evler odalar olmaya
yaşamak ki mavi bir şal boynunda 
kar üstünde ayak izlerin, gülüyorsun 
sürgit bir acı bu, nasıl unuturum. yağmur 
yağıyor gibi



yorgun atlar gibi geliyor
yaralı orman ağulu dağ
kar yüklenmiş dallar gibi geliyor
beni diyor, taşların arasında
bir su sesi gibi sakla
rüzgâr yemiş otlar gibi geliyor
açık kitap sararmış ekin
ateşe verilmiş tarlalar gibi geliyor
en güzel akşamı kuruyor
en güzel ay’a
en dar odayı
en geniş sokağa
en uzun nehri
en derin uçuruma
uzun sürmüş savaşlar gibi geliyor
kırık kemik, kesik kol, kınına
sığmayan hayat gibi geliyor
beni diyor, bir sarmaşık
gövdene tırmanır gibi kucakla



Esmer elleri var sevdalımın
Uzun kirpikleri kaygılı ıslak
Saçları yüzüme değer uykumda
Soluğu derimde ürperir korkak
Esmer elleri var sevdalımın
Yorgun elleri var sevda şaşkını
Gülüşü kınını seven bir bıçak
Yaşamak yanılmak ölmek bıkkını
Yorgunsam bezginsem çaresizsem
Onu düşünürüm üzgün ve kırgın
Türkülerle avunması gibi
Yorgun bir çingene açlığının



Satın alınmış düşleri, bıkıp fırlattığınızda
Ardınıza bakmayın
Oradayım.
Ayışığında bir öpüşme düşü, 
Eskitilmiş bir kadife bluz, sim işlemeli
Ve yenilenen balayı, dantel askılı
Yaramaz işime... ben üşüyorum.
Sıcacık bir şey gereken
Düşlerime.
Yarım bırakılmış çorba, 
Geri çevrilmiş biftek ve “ihanet” yabancı bana
İnce topukları yaz takunyalarınızın
Bana kalın, yıkanmaya dayanıklı
Akrabalar kadar tanıdık bir şey gerek
Rengi de, rengi de olmalı elbet
Yıpranmışlığımı örten.
Dokunduğumda çocukluğumu düşündüren
Gençliğim gibi sırrı açıklanmaz
Kumaşlar satılmaz çarşılarınızda.
Ağrılarıma göre tasarlanmadı giysilerinizin boyu.
Bir korkuyu tanırsınız yalnız
Yaşlanmak ve bırakılmak.
Bende çeşidi var, 
Ama bitişmiyor sizinkilerle, 
Sevgiden doğuyor çoğu.
Paramın yettiği bu tezgahta
Satılan eskileriniz
Ellerim değdikçe soluk alıyor
Eskiyen siz misiniz?



Bir adım kala kör kurşunlara
Sigaramın üşüyen ucunda
Öpüşünü bıçak gibi tadarım
Çakıllar utardı sımsıcak
Sevişgen çılgınlığımızdan
Bir büyük çığlıktı ağaran
Deniz tutuştu tutuşacak
Bilenir bir çelik alabildiğine
Şimdi sevişmeyi andığımız gün
Öpüşlerimiz soğuk keskin
İnce bir sızı gibi düğün
Ellerine bir adım kala
Bir adım kala kör kurşunlara
Öpüşünü bıçak gibi tadarım



Bir su dökülürdü
Ellerin dökülürdü omuzlarıma
Sarar dürer uzağa alırdık uykuyu
Kuyu diplerinden bir kavga
Su yüzüne nasıl
Nasıl bildirirdi kendini
Kaygu
Bir su dökülürdü
Ellerin dökülürdü omuzlarıma
Sevgimiz ışır ışımaz
Bir martı kopardı geceden
Islak saçlarına, sinsi
Sevda adına ne kurulmuşsa
Eskirdi
Ezgi, ağır ve buğulu
Sarardı başağrılarımla uzak
Masal başkentlerinden
Çin'den bir şarkı düğümlenirdi: 
-Ming eskici değildi ama
Yamardı her gün
Kürek kemiklerine ölümü
Sızlardı önünde
Kaderi küçük kızların
Nerde o, derdim, nerde o
Kral sofralarından
Soframa uzanan değnek
Sızlardı kürek kemikleri
Ming eskici değildi-
Çin
Hiç yaşamadığım çıplak ve yaban
Düğümlenirdi kaş çatışlarında: 
-Bilmediği halde okumayı
İsimleri tanırdı
Ölüsü olan
Şu biraz eğik yuvarlak Çing
Bu gururluca çizgi Çang
Ve kan damlar gibi parlak
Şehit listeleri-
Gece böyle güzel
Kara ve yalın
Uzat sokakları
Tek bir çiçek atılsın suya
Çünkü resmi yapılmaz yalnızlığın



Gördüm
Bilirim
Gülümser cefayla ölenler 
Yüktür cesetleri cellatlarına
Ve sevdiklerinden uzak
Mezarsız gömülenler
Gözleri yarı örtük
Güneşle dönerler
Kır lalelerine
Vay bana! 
Sevdiklerim mezarsız
Mezarlarım ıssızdır! 
Bilirim 
Süsüdür saçı kadının
Uzatılır
Sevdaya, duvağa ve kefene
Örtmez aklı
Kestim örgülerimi gömdüm
Bahçeme
Duvağımın ve sevdamın
Kalsın izi
Kefenim kimbilir nerde
Değer toprağa
Ah! 
Sesim bana düşman
Uykum yabandır



En güzel uğraş bizimki 
Ustamız gür sesli yalvaç Davut 
Dağ taş söylermiş onunla 
Demir erir 
Zincir zırh olurmuş avcunda 
İnsan evcil sevdalara kapılmamalı 
Ben başeğip kadere küseni sevmem 
Sevdin mi gücün yetmeli sevdaya 
Umutlu olmalı umut ağır yüktür 
Sevdası yüreğini yarmalı çarparken 
Kıskançlık yastığa birlikte baş koymalı 
Bizim ustamızın sevdası da ünlü 
Yalvaç Davut'u bütün ozanlar bilir 
Onun kadar ünlüdür umut taşı opal 
Panzehir taşı deriz biz 
Yılan ağzından çıkmış derler inanma 
Aslı bildiğin çakmak taşı 
Umut gibidir ama bin rengi vardır 
Deniz vurur gibi vurur ışıltısı kiminin 
Ayışığı gibi türkü söyler kimi 
Kiminin ortasında kan görünür 
Yemen taşı der gelinler 
Bak bu taşı sevmem saat gibidir 
Sevgilin akşamı renginden bilir 
Pahalıdır amatist deriz 
Geceyi birlikte yaşamalı sevgililer 
Gün batımıyla ayrılmamalı 
Biz sevdayı madenlerden tanırız 
Sevdayla dağları delen de bizden 
Paslanmaz bir yürekle sev de 
Demir bir yüzük ver sevdiğine istersen.



Evliyim
İki çocukluyum
Ozanım
Düzeltirim
Çocuklarımdır
Bütün çocukları dünyanın
Evet kaygılıyım
Çocuklarım için
Korkmasınlar isterim
Çalınışından kapının
Saygılıyım kurallara
Bu yüzden kurallar
Saygılı olsun isterim
İnsana
Evet ozanım
Çocuklarımdır
Bütün çocukları
Dünyanın
.......
İnsanın insandan korkmasına karşıyım
İşte bunun içindir
Bütün yazıp
Altına imza attıklarım



Daha ümidimi yitirmedim
O dağ köyüne atanabilirim
Bu kez unutmam
Yaralar için kantaron çiçeği
Öksürüğe hatmi
Zeytin yaprağı tansiyonuma
Kırıklar için havacıva
Daha ümidimi yitirmedim
Bilirim cevap yazmasını
Asker mektuplarına
Er maaşı dilekçesini
Elektrik yoksa pil dayanmaz
Dinlerim kendimi
Daha ümidimi yitirmedim
Biri vardır kalabalıkta o köyden
Karşılıklı susabiliriz



Bilir misin bekleme salonlarını küçük istasyonların? 
Akşam saatleri, uzak İstanbul'a, Ankara'ya,
Dünya'ya birden iner karanlık. Ve üstüne sinmiş is
kokusuyla, hep geç kalırsın artık.
Uykusunu alamamış beden, acımış yağ ve
tanımadığın bir koku ortalıkta. Belli ki çoktan gelip
gitmiş posta. Ve ışık ışık geçen hızlı tren durmaz
bu aralıkta. Geç geldin.
Bir söylentiyle büyütülür herkes: "Gündönümü
şenliklerin ateşleri sönmeden geri döner
zemheri. Tipiye karışır erkenci çağla, çiğdem...
Savrulur erik çiçekleri. "Boy atamayan ahlat
yineler: "Geri döner zemheri..."
Ve tadını kalın kabuklar ardına saklar...
Kadınlar, ki yoklukları farkedilir olsa olsa. Kadınlar,
bir yazma, bir renk, bir devinim... Karıncalar kadar
olağan... Payları karıncalar kadar hayatta.
Göçerler, trenleri tanımadan. Selvisiz ve söğütsüz
bir ıssızda, katar katar gece taşları.
Bekleme salonları. Ucuz tütün, mektup torbası ve
bir öykü: cılız ışığıyla. Susuz ve ışıksız köylerin
kapısı. Dünyayı bir durak sayanlara, örnek:
"Budur payına düşen. Bekle..."
Ve gökte gecikmiş bir turna katarı.
Bilir misin bekleme salonlarını? 
II
Gül desem gocunur musun, her gördüğüm çiçeğe.
Her dikeni gül saysam... Böyle kıraçlar varmış,
dinledim: Gül diye adlandırırmış her rengi,
Ve gül kokarmış ortalık. Sonra sevdanın
ulaşmadığı kuytularda, karasevda olmuş her
tanışıklık.
Ah, dilini anlamadığım kalabalık...
Suçludur erken açan ve erken geçen çiçek
Rüzgâra sinen koku. Yaban diye adlanır
utangaçlık. Hırsızlık yasak ama yağma helâl.
Kirletilmiş düşler, parçalanmış yürek...
Gülün morardığında menekşe sayıldığı...
Gülün tanınmadığı gerçek...
Ah, sesime sağır yalnızlık...
Güzle ballanacak dikenleri tanı. Dil buran
meyvelerden sakın... Ağuludur terle, kanla
sulanmayan ürün. El değmemiş bahçe,
görülmemiş düş hayretmez.
Ey adım uydurduğum koşu... Yorulmaz aşk...
Yetinmez aşkınlık.



Kuğuların ölüm öncesi ezgileri şiirlerim,
Yalpalayan hayatımın kara çarşaflı
		bekçi gizleri.
Ne zamandır ertelediğim her acı,
Çıt çıkarıyor artık, başlıyor yeni bir ezgi,
-bu şiir -
Sendelerken yaşamım ve bilinmez yönlerim,
Dost kalmak zorunda bana ve
		                sizlere! 
Çünkü saldırgan olandan kopmuştur o,
uykusunu bölen derin arzudan.
Büyüsünü bir içtenlikten alırsa
Kendi saf şiddetini yaşar artık,
	-bu şiir -
Kuramadığım güzelliklerin sessiz görünümü,
ulaşılamayanın boyun eğen yansısı,
Sevda ile seslenir sizlere!



Kimdi o kedi, zamanın
eşyayı örseleyen korkusunda
eğerek kuşları yemlerine, 
bana ve suçlarıma dolanan? 

Gök kaçınca üzerimizden ve
yıldız dengi çözüldüğünde
neydi yaklaşan
yanan yatağından aslanlar geçirmiş
ve gömütünün kapağı hep açık olana? 
Yedi tül ardında yazgı uşağı, 
görüldüğünde tek boyutlu düzlüktür o
ve bağlanmıştır körler
örümcek salyası kablolarla birbirine
sevişirken, 
iskeletin sevincini aklın yangınına
döndüren, fil kuyruğu gerdanlıklarla.
Yine de, zaman kedisi
pençesi ensemde, üzünç kemiğimden
çekerken beni kendi göğüne, 
bir kahkaha bölüyor dokusunu
	düşler marketinin, 
uyanıyorum küstah sözcüklerle: 
	Ey, iki adımlık yerküre
	senin bütün arka bahçelerini
		gördüm ben!



Belki ona gideriz yarın, 
Belleksiz sevgiliye, 
Poplin elli korkak çocuğa, 
Duyarlığı, unutkanlığının kanı
anaya-
Ona belki gideriz yarın, 
Gören gözlü kör güzele, 
Çılgın gülüşlü bebeğe, 
Yüreği, sızlanan ruhunun göğü
yavrucağa-
Yarın gideriz belki ona, 
Unutuşun türküsü, bekleyiş
tortusunda, 
Esnek kokulu çiçeğe, 
Kaynak bakışlı Venüs'e-



Sen ne getirdin bana çocukluğundan? 
şen kahkahalar ulumalar dona kalmalar mı? 
Üzüncün senin hangi çağrışımlara uzandı
benim eskil saatlerimde? 
geçmişsiz ve geleceksiz suç sevinçleri, 
deniz kıpırtılarınca yürek dalgalanmaları? 
titreyerek uçurulan köpükten balonlar, 
anlık aşkın tasarımlar mı? 
nasıl bir ak konutun isteklendiricisi oldun
anılarıma düz baktıran
ah, ben pembe fistanımla kuşanırdım
dantelalı tafta yumuşaklıkla
savaşırdım kovmaya, çifte yetkeyi
hiçlemeye annemi ve uykuyu
öğle sonlarında ürkünç odaların! 
diledin mi yanında tümden varolmayı an için
ve bir kaç sonrasında hiç yokmuşçasına
beklememeyi bir şey çevremdekilerin uyumundan başkaca? 
yok böyle bir şey yok! 
sunduğun sağaltımı kaçkın bir geçmiş, 
sayrılık tutsağı bir gelecek duyumu bulanık, 
sisi varlığının üzünç kanıtı bir vaktin
şimd'i_
beni bağışlayan sarsan
aşan bizleri mor birliktelik..



Pencerede elmas tanecikler ve çevresinde delikler. Göz için. Deli. Çöl faresi. Kum bekçisi. Cımbız gözlü. İğne burunlu. Eskiden bir yıldızmış. Göğünü yitirmiş. Kumda şimdi. Falına bakıyor. Yeniden dönecek mi? Taneleri kimi zaman tek çıksın diye sayıyor. Olmuyor, çift çıkıyor. Bazen 'çift' tutuyor içinden. Bu kez de tek çıkıyor.
Bulamıyor gök kuma hangi sayıyla yazılmış. Geceleri iyice umutsuz, renk körü... Çölde her şey birbirine karışıyor. Yakınındaki ev bir canavar, kıpırtısız, tetikte. Penceresinde elmas tanecikleri var, bunun ayrımında. Ardında bir karaltı bazen; izleniyor, bunun da ayrımında. Cımbız gözlerini belli etmeden odaklıyor pencereye doğru, dönüp, dikeliyor. Işıklıysa zaman, maki şemsiyesinin gölgesine sığınıyor. Bulutlu günler saydığı bir yana aktardığı kum taneciklerinden oluşan tepenin üzerine tünüyor. Paranoyak bir fare. Canavardan çok korkuyor. Çöle eklenmiş denize bakıyor geride duran elmas çerçeveyi unutmadan. Her ikisini de anlamıyor. İkiye ayırıyor tek ve çift gibi. Arkadaki canavarın sayısı tek, önünde açılan mavilik çift. Suya varamıyor, ıslanma korkusu var, eve de dokunamaz her gün her gece orada tek başına; pencere; karaltı; canavar... Dehlize iniyor, ürpertiyle kıvrılıyor karanlığa. Çıkarsam, çıkarsam, bakacak aşağılıyarak, anlayışsız, ezercesine, bakacak bana. Denize bakıyormuş gibi yapıyor beni izliyor, saydığım tanecikleri, şemsiyemi, dehlizime inen delikleri... Gözlerime bakıyor. Gözlerimi cımbıza benzetiyor, iğne burunlu diyor bana, deli diyor, kum bekçisi diyor, göğünü yitirmiş bir yıldız diyor bana, kumda fal baktığımı sanıyor, gök haritasındaki yerimi bulmaya çalıştığımı. Renk körüymüşüm, paranoyakmışım, umutsuzmuşum, korkuyormuşum denizden evden ondan. Dehlizimde tetikte beklediğimi düşünüyor, tedirgin olduğumu. Bilmez ki tüyle kaplanmış et ve kanda akışan hayvan erincini. Diş ve tırnak ve kuymk ve kürk ve hız ve kayma ve... Dişlerini gösterecek bir gün, maskesi düşecek diye düşünecek. Hayvan dişlerini. Hayvan güldü. Güldü hayvan oysa, bilemez. Öfke sanacak, saldırıdaki inceliği öfke bilecek, kin kabul edecek tümünü, dişi, tırnağı, kuyruğu, kürkü, hızı, kaymayı.
Her gün her gece her an önünü ve ardım düşünüyor. Hiç bir düş kurmadan, yalnızca ön ve art. Art ve ön. Uluma ve dokunma korkusunu yenerse suya dalabilir, yüzebilir, dönüp canavara tırmanabilir. Pencerenin elmas taneciklerinden birine yakın durup bir deliğe yaklaşarak dişlerini gösterebilir. Öç alma duygusuyla yanarak 'Neden büyüdünüz, genleştiniz, yayıldınız, gövdelerinizle, aletlerinizle, anlaklarınızla, aşklarınızla, ağlatılarınızla, güldürülerinizle, yüceliklerle, bayagılıklarla; bu yerküreyi nasıl iyeliğinizin bir yapıtı olarak algılıyor onu altetmeye çalışıyorsunuz? ' sorabilir. Neden ve nasılla, damarlarında akışan hınç dile, dişe gelir o zaman. Benden tiksiniyor. Donanımlı olduğumu sanıyor, kürkümün bir zamanlar olduğunu, sonra yokolduğunu varsayıyor.



Unutuş bir kaynak olmalı, 
Yeni’yi her an’a yaymak için. 
Ben sana olmalıyım, 
Bana sen bir kaynak. 
Görüyorum geç, kıyım çok yakın! 
Biliyorum artık mut uzaklığını. 
Sen yüzümü götürmüyorsun, 
Kendi gözünü bile! 
Gerçek bilinsin, diliyoruz, 
Düz, eğri, çapraz ya da değirmi. 
Güzeldir açığa çıkışı yüreğin, 
Sen bil ki, ben de seveyim!



Ayla örtünüyoruz çağlardır, buğulu camlar ve farklanmış yüzümüzle. Başkaları uygarlıktan söz ediyor, bilmeden her geriye dönüşün belki ulaşılmaz bir ileriye adım olduğunu. Tohumdan korkuyoruz, yeryüzünün ilgisizliği hafif kılıyor bedenlerimizi, bakışımız göğe yönelirken yürekler serin tutuluyor. Sonra her çınlamayla endişe güğümleri omzuma biniyor; toprağın değişmezliği, yapıların kalıcılığı, anaların istemi kadar tehdit edici yükler. Örümcek ağında gizlenen eski yazılar kinin kuşkusunu kusuyor. Yeniden hatırlanıyor bir zamanın beyaz evleri, dudakların uyarısıyla sonu ertelenen aşkın iyicil kucağı açılıyor, öte dünyanın gerçek konutlarında. Çerçeveleri yalnızlıklarımızdan oluşan, kapıları acılardan örülmüş, toz, taş, geçmiş ve şimdiyi saklayan güzellik! Hiç bitmesin diyoruz dingin tavrımız, bir kez seçilmiş uğraşı yaşamdan ayırmamakla. Arınalım, arınalım artık yolsuzluklarından şu densiz yeryüzünün kalık çirkefinden; sevgi yazısıyla!



ağlıyor ve ölüyor. Zaman yüzünü eskitemez çünkü yüzü yok! 
Yok yüzlü palyaçonun giysisi olması gerektiği gibi oysa, kabarık yakalar ve renk renk kareli tulumu.
Yüzüyorlar, saydam ve ılık suyun içinde, şiddetle. Yukarıdan görülüyor bedenleri yarım, belden aşağıları yok. Hızla kayıyorlar sıvının içinden, aşağıya vardıklarında kollarıyla tırmanıyorlar kesik bedenlerini yukarı çekerek adamlar... 
Benle benim aramdaki farkı görebiliyor musun? 
Ölüm, yaşayabilmek için sonsuzca kaçındığımız, ama sözcükleri yaşatabilmek için kucak açtığımız... 
Deniz tepiniyor. 
Akıl hastanesinde gidişat üzerine sorgulamada, hastalardan biri: ’’ Hepiniz bir gün buraya geleceksiniz, gelecek, geleceksiniz, gelecekler ’’ demiş. 
Kafka insan vücudundaki karanlığı görmüştü yalnızca, ışığı, aydınlığı gözden kaçırmıştı. 
Çöl rengi elbise giydim. 
Beden kaç atom barındırıyorsa o kadar da anlam ve sembol taşır. Hücrelere çok önceden /her zaman/ zaten işlemiş, işlenmiş sözcük ve arzu. 
Kırmızı Kahverengi Defter 
sy: 24-27



Durma artık burada uysal âşık! 
Aydınlık milinin yatağında.
Bilemiyoruz belki de meşe o ağacın adı, 
Anlamıyoruz varolduğumuzu gölgesinde ağırbaşlılığın.
Veda geliyor şimdi, öğretmek için
Sergilenmeyi, uçuşan geriye dönen vakitte.
Kime, kime gönderiyor incelen yapraklarını 
güzün, kavisin beyaz yanağıyla? 
Bu aklıkta, minarem mavi benim.
Işığım denize kayıyor, bir sayıklama 
İzleğiyle, bir zamanlar pay verdiğimiz insanlığa!



Aydınlıkta köhneliği belirginleşen ve kentte ve konutta hiçbir şey neyse ben oyum. Öylesine 
bağsız ve yeğniyim ki bu hafifliğin şiddetinin bedelini bir gün öderim diye düşünüyorum. 
Sanki varoluş beni cezalandırmak ister gibi; yoğunluğundan bana düşen payını benden geri 
alarak bu yoğunluğa, olur olmadık herkese ve her şeye fazlasıyla katlayarak sunuyor.
Ülkem yok, cinsim yok, soyum yok, ırkım yok; ve bunlara mal ettirici biricik güç, inancım
yok. Hiçlik tanrısının kayrasıyla kutsanmış ben yalnızca buna inanabilirim, ben. Yere göğe
zamana denize kayalara ve kuşlara da dokunan aynı tanrı değil mi? Bu kutla tanrının
yönetkenliğinde, olmayan ellerimle bir yok-tanrı'yı tutuyor ve ölçüyorum yokluğun ağırlığını.
Kefe'lerinden birine onun oylumu pekâlâ sığıyor, diğerine duygular, duyumlar ve düşünceler
yığılıyor, işte yetkin eşitlik...her gün her gece bu eşitliğin bilgisiyle geçiyor. Bir eskiciden
satın alınmış bu teraziyi bir gün başka bir eskiciye vereceğim, o gün, tozanlarım her bir yana
dağılıp toprağın suyun ölümsüzlüğüne eklemlenecekler ve ben özgürleşeceğim.



Ey, öyleydi o! 
Kedilik kafesinde yaşardı 
Kötülük denli gerçekti 
Dünyaya karşı güler, gülerdi. 
Pembe sevgili 
Deliliğin oyuncak odasındaydı. 
Sanat denli kurmaca gözyaşlarıyla 
Ağlar, ağlar dünyaya karşı.



Kuşum ve ben bir aynada
uyuyoruz, kafesimiz yatağımız
yüzlerimiz eşlerine baka baka
sonsuz kar altında uyuyoruz
kuşum ve ben
Eşim ve ben kızıl bir bağla
bağlıyız birbirimize
Çözülürse yoksulluk sevinir 
Aynamızın içinde tek bu bağ...
Kızıl kıskaç eşim kuşum ben...



O zaman da aynı karanlık, aynı yarasaydı, 
Manolya delirmezden önce.
Büyükannemizin kocaman bakla bir evi, 
Uzun pencereleri vardı, sedirinde
Ölü doğmuş fareler pembeliği.
Okurduk leziz balgamlı gazetelerini büyükbabamızın, 
Okşarken ve korkarken erkek anamızdan, 
Babamız bir gılman, pir şefkat, 
Acımızın cümbüşünde sarsak bir kukla, 
O yokuşta onursuz müezzin kuşları, 
Sabaha karşılar, akşama karşılar hep, 
Dizleri topunun diplerimiz olmuştu, 
Uzun uzadıya bir fener alayı...
Karanlık aynı, yarasa aynı, 
Bu eller bu yüzden yıkandıktan, 
Manolya delirdikten sonra.



'BANA DOĞRU GELEN KİM? 'YA DA
ŞİMDİKİ ZAMANDA 
BİR MOBİL, BİRİNCİ TEKİL ŞAHIS

Dökülmüş bedenim kimyasına pirincin, yokedilerek kalsiyumun büyüsü yazgım belirlenmiş. Her an, hoş geldin diyorum bana doğru gelene, dalgalanan duygularımla. Sarkıyorum tavandan (bir tavan varmışçasına)  yeryüzünün (varolduğunu umarak)  renklerini bilmeme karşın - lal rengi, çivit mavisi ve sarı - ve onların yalanlamalarını - tutku, dinginlik ve ölüm - kendimle işaretliyorum yanı, yöreyi - bir aşağı bir yukarı, bir yukarı bir aşağı, sağ sol, sağ sol. Yönlerin bulanıklığında bir sorumluluk bu! Uluma geri tepiliyor böylece, bana doğru gelene karşı! Bir iskeletler zinciri tutuyor beni havada, uzay konusunda bir unutkanlık yüklemeye ve devindiğim cılız önlemleri yıkmaya çalışarak. Soğukkanlı bir çaba! Ben, kusursuz bir porte olmayı yeğlerdim, oysa. İşte şuracıkta, özlüyorum sol anahtarımı ve notalarımı. Umursamam, nereye dağılırlarsa dağılsınlar, daha sonra...
Şimdilik, hava akımının istencine boyun eğmişim, sinekler ırzına geçerken uzantılarımın, sürdürüyorum dansımı bu dikey tabut içre, günden geceye, geceden güne, ben tümünü ezip geçinceye ve 'Bana doğru giden kim? ' in yatay bilgisine ulaşıncaya dek!



Bir karga bir kediyi öldüresiye bir oyuna davet ediyordu. 
Hep böyle mi bu? 
Bir şeyden kaçıyorum bir şeyden, kendimi bulamıyorum dönüp gelip kendime yerleşemiyorum, kendimi bir yer edinemiyorum, kendime bir yer... 
Kafatasımın içini, bir küçük huzur adına
aynalarla kaplattım, ölü ben'im kendini izlesin her yandan, o tuhaf sır içinden! 
Paniğini kukla yapmış hasta bir çocuğum ben. 
Oyuncağı panik olan sayın yalnızlık kendi kendine nasıl da eğlenir.
Niye izin vermiyorsun yoluna kuş konmasına
niye izin vermiyorum yoluma kuş konmasına 
niye kimseler izin vermez yollarıma kuş konmasına? 
"Öyle güzelsin ki kuş koysunlar yoluna" bir çocuk demiş.



Ey dilek koşulu aşkın; beyaz gül ve incelen oklar. Bir güz
ağacı gövdesinde kapalı gerçekleşmenin kaynağı. Güneşe
uyarlanamıyor dilek. Güz, kırmızı gülün düşmanı, el alıyor
donuk karadan kalın oklara karşı. Barışsızlık sürüyor.
Bu çılgın eğlentinin karşıtı bir yürek hangi kuşun sesinde dinlensin? 
Yinelenen bırakılmalarda ararken serin tınısını el, bir sınırı hatırlıyor, sonsuz! 
Ey, olmayan bir yalımı bekleyen devinim, susuyor öteye
varolurken kıydığı çığlıklarını. Durum diyor bu üstelemenin sarı uzantısı, yaratının ürkünç arılığı ve donuk izleği yaşamanın... Nasıl geceler eli açıklığında üzüm tanelerinin sesine tanıklık kaçınılmazsa, öyle yükselen servilerle göğe daha yakın olmak. Mavinin doruğunda diz çöküşü biricik varlığın, öyle süren aşk çok katlı bir çiçeğin yalnızlığı kadar, bir safir alana doğrulan çocuksu dilegelişte; karanlık dinletiden uzak şiirin açılabileceği öte uzam!



Bundan böyle baktığımda gömütsü ince boşluğa bilemem martılar neye göre toplanırlar bilemem dizlerim neden çözülür böylesine güçsüzleşir dolaşımı kanımın uyuşurum bunca değişken mavinin görümünde uçarım ve karşı kıyı tehdit okunu kırdıkça sunağım orasıdır pek sık çiçeklerle ve cesetlerle giderim iyice daha sunmaya...
Ödünç aldım kokunu kendi tenimde,
sen kokuyor yüzeyi bedenimin
her gözeneği.
Açar açmaz arkı daldı bir bir kelebek içeri,
Döndün sandım beyazı görünce,
Birleştirerek tenimden yayılan
koku ile
uçanın sonsuzluk imgesini.
Tutuyorum sevi çanını ellerimde,
Vurgusu ben’e dönük, yankısı çocukluğa.
Kendi ışıltısı deviniyor kendinde
katlanarak doyumu
töze doğru yayılıyor
başkayla aramızdaki
kimsesizliğe.
Şimdi hayır derken
sevişiyorum seviyle ben.



Ilık bir süzülüşle 
Geri dön hayat, 
Bırakma yeryüzü salına 
tünemiş pek kara kuşlar 
Örtsün bakışımı, 
Görmek acısı sürsün 
pencere tutsağının 
Düşsün hayatı suya...



hiç kullanılmamış bir zamanın gözkapaklarını açıyorum
dünyamsın benim, zorbam, düzenim
bundan gözlerim göğe çevrili
ellerim denizde
hiç katılmadan sende yaşıyorum
dirimimsin benim
doğarken öldüğüm
aşağılık belirtileri sahipliğin, birleştirdi
ne geceyi ne gündüzü
kölelik yetişemedi aralık paylarına sevincin
üşümüşüm
bu yaklaşan kışla değil
deniz ürpertisi, göğün alacasıyla değil
ellerimin soğukluğu hep bir kalabalıkta
kaçışının gizini gönlünde tuttuğun
bilisiz aşkı/nı ver bana
üşümeyeyim
kendimizle oynayan güçsüz mahluklarız biz, yaptırımla ödülü gönlümüzde barışık tutan. mesafemiz kuyruğumuzla başımız arasında gider gelir, dehşetli sevincimiz bulunca ayrılmazlığını yengimizle yenilgimizin. devimimiz: felcimizin kaynağından fışkıran. güçsüzlüğümüz: kıvrak istemimizin yatağı. böylece doldururuz biz her kaygının, her doyumun kucağını.
az ışıkları yaşamın kabulümüzdür
kururken damarlarımızın son solukları
kalabalıktan arta kalan biricik ay ışığını
katmalı öyleyse görülmez akışına
yaşamlarımızın
"biz rengin değil
ara rengin peşindeyiz"
gerçek bilinsin, diliyoruz
düz, eğri, çapraz ya da değirmi
güzeldir açığa çıkışı yüreğin
sen bil ki, ben de seveyim
ve doğruluruz her karanlıkla
sarsılmanın yakın imgesinde
yüreğin burkulması
göz dayanıksızlığı
aşk azlığı
açılır ve kapanmaz
tarihin yakut yarası
ılık bir süzülüşle
geri dön hayat
bırakma yeryüzü salına
tünemiş pek kara kuşlar
örtsün bakışımı
görmek acısı sürsün
pencere tutsağının
düşsün hayatı suya
aşk küçük bir kilimdir
duvarlarıyla sayılan küçük bir deniz
sevgili küçük ölüm
dur ayaklarının altını anlayalım
kaşlarını, eksik kalan yerlerini
karlar kraliçesini ev içlerinin
tarihin sonsuz noktalama işaretlerini de
kaçalım kalık çalıkuşundan ve daha nelerden
ülkemizin kırmızı kayığıyla
o döker yine suçunu
örtse de sisle ayıbını gece
gece; ipek dokusu çözüldüğünde
ellerim: eksik cennetim benim
gerçek yasaktır
"ben babamın yuvarladığı
çığın altında kaldım"
çocukluğun kendini saf bir biçimde
akışa bırakması ne güzeldi
yiten bu işte
çok kullanılmış bir zamanın gözlerini kapattım



Şimdi'nin bedeni yok,
Yontuyor geçmiş bilgisiyle
gelecek belki olur diye taşı,
taşını kokluyor
yontu dağılıyor...
Şimdi'si yitik
bundan boyuyor
boyuyor evine aldığı
ağacın üzerine tüneyip
duvarını, tavanını, geçmişi
ve geleceği ve her yanını; 
dal kırılıyor...
Şimdi'si yitik
diziyor diziyor notalarını,
göğe ışık üzerine boncuklarını,
ucuza getiriyor varlığını
sonsuzun sessizliğiyle
sonlunun gürültüsü arasında,
O bitirince kıyısında gezindiği
yol çöküyor...
Şimdi'si yitik
bundan yazıyor
yazıyor enine boyuna
içini ve dışını ve yeri
ve göğü ve suyu,
bindiği kadırga
o inince batıyor



emel'e
"ben babamın yuvarladığı çığın altında kaldım."
çolak mırıltılarla dövmelenen çocuk
her gün her gece eğer adasında,gözü ağzı elinden alınmış, yosunlar
sarmış bedenini çığlıklarken bunu su içinde...
karada, hançer suratlı abinin rüzgarın uçar adımları.
geçmiş ilmeğinde saklıdır arzusu
içinden karanlık, tekrar ve ilenç sızdıran hayret taşında.
''soruyor hatırasında,
sırtımda ve sırtında gezinen bu ürperti kim,bir damla süt yerine bu ağu kim? "
ay gözüyle bakmayan kavruk akıllara
-boy atmış da salgıları, cücelmiş sezgileri-
bir yanılgı rehavetinde debelenenlere...
ey, yüzleri
bir babakuş gölgesine
çakılmış olanlar,
üzgün adım, ileri marş!



üşümüştüm...
düşlerimin üzeri açıktı, bendim,
arzularımsa çıplak, onlardım,
ufacıktı dileğim mavi suya; 
örtük bakışının dolaysız ısısı
o kadarcıktı! 
üşümüştüm...
ölülerimi taşıyordum, öyle sağır,
kaç kez dokundum soğuk dudaklara.
bilemedim nasıl dönmez o göz
ayrıldığı kaynağına,
direnir o kadar! 
üşümüştüm
bu yaklaşan kışla değil,
deniz ürpertisi, göğün alacasıyla değil,
ellerimin soğukluğu hep bir kalabalıkta.
kaçışının gizini gönlünde tuttuğun
bilisiz aşkı
.................(nı)  ver bana! 
üşümeyeyim...



burada daha ne kadar öleceğim? 
yeryüzüyle gökyüzün aracısı olarak bulutu haraca kestiğiniz yerde? 
ben size alışamam.. tehdit: koltuğunuzun bedeninizle dolmaması.. tehdit: bir merdivenin uygunsuz konumu, gözüme saldıran güneş ışınlarında yüzün yokoluşu.. ‘ağlıyordum, onu gönlümde isterdim ve sadece orada..’ öylesine yoksulluk, bir sevi düşünün bu kadar yayılması günlere hiç karşılıksız…
ağlıyorduk.. ben bu ıslaklığı tanıyordum, düşümde böyle düşünüyordum size dokunurken.. siz bu ıslaklığı tanıyordunuz, düşümde böyle düşünüyordunuz.. nasıl biliyorduk, nasıl? her ışıltı anının acı yükünü, ülkemizin sonsuzca yumuşayarak kuraklıktan kurtulduğunu; bu gözyaşlarının susulmuş her çığlık, beklenmiş her sevinç için, onun için bu kadar akıcı, saran ve parlak…
WET: SORROW-
delilik sevgilim, bir sözcük üzerine kurulmuyor, varolanı dürtüyor, eşeliyor, o bölgede yer ediniyor.. bir sabah, bedenimin tüm hücrelerini ele geçirmiş bir acıyla uyanıyorum, bundan böyle, nereye baktığı bilinmeyen gözlerinizle her karşılaştığımda katlanacak bir acıyla..
onu sürükleyeceğim.. sürükleyeceğim ki, açığa çıkarılamayacak, tanımlanabilir gün ve gecelere maledilmeyecek bir sevi karabasanından aldığım pay, saygısını bulsun içkin dünyasında belirsiz ‘Ben’in..
yaslı yüreğimin utangaç itirafı: ‘SİZİ SEVMEKTE ÖLÜYORUM’..
Mart, 1982



yaşadığımın farkında olmadığım gibi dökülüyor yaşlar gözümden.. ben böyle hep amansız ve zamansız ağlıyorum ya bu acı mağaramdan geliyor. ağlıyorum gene farkında olmadan bir yıldıza çarpmış da yere düşmüş parçacıklar gibi dağılıyorum. bu kadar mı çok sevdalandın ay’a da bu tutulma gündönümleri bitmiyor.
bak gördün mü gene koca yürekli adam, yüreğinin ertesinde kaldım.. bitip bitip yeniden yaşama başlama sevdan bulaştı tırnaklarımın arasına. oysa her saat başı tırnaklarımın arasına saplanan yaşamı kökünden kesip duruyordum.. iç sızın iç mağaramı böyle ayyuka çıkardı.
ve ben sana artık ‘iç sızım’ adını verdim. çünkü ben ne zaman ki gökten yeryüzüne savurduğun parçacıkların üzerinde yürüsem, topuklarıma batıp yüreğimi acıtıyordu. yüreğimi acıttıkça mağaram acıyor ve iç sızım oluyordun. bitap düştüm yaşamın kucağında bu kadar yaşama ve ölüme sevdalıyken. yorgunluktan beni bile taşımaz oldu şiirler. niye bu kadar mutsuzum, niye bu kadar acıya batmışım da çıkamıyorum bu mağaradan..
bana hayyam’ın kızılcık şarabını yolla içeceğim bugün sensizliğe ve sessizliğin sesine. sonra bir soluksuz bir harfe üfleyeceğim ruhumu, hayyam ses olsun diye şarabıyla bana.
sen orda için sızlayarak şiirle oku bana hayyam’dan ben burada içimi oymakla iş olayım kendime. kendim dediğime de bakmayın ki, kendim kim onu da bilmem ben. kendi dışında herkesin yanında olan, kendi dışında herkesin acısına soyunan, kendi dışında herkesin sesine bürünen bir ‘şey’im. herkesine benzerken kendine benzemeyen ben, kendi sesi yok, kendi acısı yok.. söyleyin kendimi şiirlerle yakmayayım da ne yapayım ben..
sonra sen benim iç sızım bana nilgün’ün kuşlarını yolla. hani o ölüme uçarak atlayan kadının kuşlarını yolla. ne demişti nilgün: kuşlara iyi bakın.. kuşlarım yaralı oysa nil. sesi martı çığlığı kokan güvercinleri durmadan vuruyorlar nil. ve sabahlar artık daha da yorgun karşılıyor bizi. herkes herkese çok yabancıyken ben,sen ya da o niye bu kadar herkese benziyoruz ki.. diyordun ki nil; ey iki adımlık yer küre senin bütün arka bahçelerini gördüm ben. bütün arka bahçeler hep mi yabancıydı bize nil.
ah nil kirpiklerimle yakarak sana nil dolu mektuplar yazıyorum her gece belki arka bahçelerin birinde bulur da birlikte okuruz diye. nerde başlayıp niye buraya geldiğimi bilmiyorum. bildiğim yaşama sevdalıyken ölümü tırnaklarının arasında saklamaya çalışırken yalpalayan çocukları çok özlediğim.. şimdi senin şiirinle iç sızıma mavi bir selam verelim nil.
Mavinin Çığlığı
Yabancı
en yakın yabancı sendin, daha sürülmemişken ışığın biberi yaramıza, yaslanırken boşlukta duran bir merdiveni henüz. güzdü sonsuz bir çöle takılan bakışımız, ilk yaz derken -kışı gözden kaçıran yüzlerce eller yukarı, saygı duruşlarımız en güçsüz kollarla-
çözüldü aşkın zarif ilmeği bulandı aynalar duruluğu. çok gizli bir doğru gecenin toyluğunda bilmedik çekenin yanlış bir uzaklık olduğunu..
yabancıların en yakınıydın sen!



Burada daha ne kadar öleceğim? 
Yeryüzüyle gökyüzünün aracısı olarak bulutu haraca 
kestiğiniz yerde? Ben size alışamam. 
gözüme saldıran güneş ışınlarında yüzünüzün yokoluşu.
"Ağlıyordum, onu gönlümde isterdim ve sadece orada."
Öylesine yoksulluk, bir aşk düşünün sihirli hiç karşılıksız...
Ağlıyorduk. Ben bu ıslaklığı tanıyordum, düşümde böyle
düşünüyordum size dokunurken. Siz bu ıslaklığı tanıyordunuz,
düşümde böyle düşünüyordunuz. Nasıl biliyorduk, nasıl? 
bu gözyaşlarının susulmuş
her çığlık, beklenmiş her sevinç için,
onun için bu kadar akıcı, saran ve parlak...
WET: SORROW-
Delilik sevgilim, bir sözcük üzerine kurulmuyor, 
varolanı dürtüyor, eşeliyor, o bölgede yer ediniyor.
Bir sabah, bedenimin tüm hücrelerini ele geçirmiş bir acıyla
uyanıyorum, bundan böyle, nereye baktığı bilinmeyen 
gözlerinizle her karşılaştığımda katlanacak bir acıyla. 
Onu sürükleyeceğim. Sürükleyeceğim ki, açığa çıkarılamayacak,
tanımlanabilir gün ve gecelere maledilemeyecek bir aşk
Yaslı yüreğimin utangaç itirafı: "SİZİ SEVMEKTE ÖLÜYORUM"



su ılık burada.
yine göç kendiliğindendi,
yine gözlerim açık.
bu gizli alanda ne görürüm, böylesine
mavi ve saf, tek başına? 
ah! Bir oluk geceden acuna yönelmiş,
bir ağaç, yeşil çığlığını aya vuran
yapraklarıyla.
ben, buhar resitalini ya da buzulun
çağrısını düşlerim.
göz gözü görmesin, irisler donsun ya da! 
ses boğulsun,
boyum bu boy kalsın! 
yüreğim bu çifte olurlukta,
ılığın en karşıtı, deli düşmanı,
kutup tanının kendisi olmaya ant içerek,
dilerse kardan, buzdan bir igloo olsun,
dilerse eritsin bu vücudu kendi iç şafağında,
yunsun gök taşında! 
su, şimdi aydınlık ve hafiftir,
yüzeyi çok karanlıkla solmuş olsa da.



Kısacıktı
karşı yolculuklarımız kara
ve deniz üzerinde-
Şafağın bodrumuna inerken sen,
Hançerin ivmesiyle yükselirdim
dul pencerelere.
Azıcıktı
köpük boz
denizde ve karada
Koyu bir saatin içinden
çıkılamadı
bir an yine de! 
Belki gülden
kalma bir iz yanağındaki,
Eski sabahın sarı gülünden
üzerine deli gözünü bıraktığın…
Öldüğünde,
çekmecemde duran bu göz,
incelikle çıkarılacak,
bir jiletin enginliğine,
Çözülecek gizi
O çarpık retinanın, ağ tabakanın…



Onun bedeni bir tımarhane
içinde çok işçi, deli ve çalışkan! 
onun bedeni bir kule.
içinde çok basamak, karanlık ve nemli.
güdürerek çıkarır merdivenlerden,
ağlatarak indirir aşağı! 
onun bedeni bir küre
yüzeyi çok giz, parlak ve akışkan.
döndürdükçe gösterir çarpıtmaz,
zamana saygılı ve acıyan



Yontusal bir dinginlikle sıralarım
sözcüklerimi vasat bir yere
bu duyumlanmaz imgeleme –
taşkınlıktan ırak mı ırak
ah! ya benim ele geçirilemez coşkularım
varolamamış henüz
biçimleyemediğim
neredesiniz siz ey bilinçsizliğin bilinçleri
varılamaz yengisinden sonra
ulaşılır esriklik alanları? 
bir uçuş diliyorum salt kanat
gökyüzünün üçgen bir köşesinde,
bir tozlaşma… miriabilis bir jalapa’da
görsün her gözenek ait bana
süresiz dolun ve sonsuz bir ay
patlaması tüm içkinliğimde
bildiğimi biliyorum çemberimi
yarıçapları oturtsam bir kez özeğe –
ve eğretilikten arınmış parçacıkların
uyumsuz hiçbir üstüstelenişi düşünülemez
bu uyumlar el açıklığıyla ulaşacak hep
çembere…
kuşkusuz mu?



Sabahın erken saatlerinde. Açarsınız. Sütçünüzdür gelen. Sütçünün litreliğinden kabınıza dökülen beyazlıkta sabahın güzelliğine kavuşursunuz. 
Gözünüzde pırıl pırıl bir sabah kahvaltısı canlanır. İçinizden "Bugün kahvaltıyı bahçede yapalım" diye geçirirsiniz. 
Kapı çalar... 
Gelen postacıdır. Kucağında büyükçe bir paket. Uzattığı kağıda imza atarsınız. Daha önceden ısmarladığınız kitaplara kavuşmanın sevincini yaşarsınız. Zaten tatilde olduğunuzdan bu kitaplara çok ihtiyacınız vardır. 
"Artık canim sıkılmayacak " deyip keyiflenirsiniz. En çok merak ettiğinizi alıp şezlonga uzanırsınız. 
Kapı çalar... 
Kapıya koşarsınız. Yıllardır görmediğiniz bir dost gelmiştir. Sevinirsiniz. 
Sohbetleriniz saatler boyu hatta bütün gün sürer. "Yaşamak ne güzel" dersiniz içinizden. Hele böyle dostlar varken. 
Kapı çalar... 
Dürbünden bakarsınız. Kimseyi göremezsiniz. Dönüp yeniden koltuğa gömülürsünüz. Bir daha çalar. Bakarsınız, yine kimse yok. Tam o sırada bir daha çalınca kapıyı açarsınız. Komşunuzun oğlu, elindeki sopayla zile uzanmakta. Meğer tuzları bitmiş. İçeriden tuz getirirken kendi kendinize söylenirsiniz. "Elbette göremem. Keratanın boyu bir metre." Bu küçük hadise neşelendiriverir ortalığı. 
Kapı çalar... 
Düşüp bayılacak kadar şaşırırsınız. Askerdeki oğlunuz haber vermeden izne çıkmıştır. "Oğlum benim" diye hasretle kucaklarken göz yaşlarınızı zaptedemezsiniz. Mutluluğunuz oğlunuzun izni kadar uzar... 
Kapının her çalışında sanki mutluluğa koşmaktasınız. Huzur tüter gözlerinizden. Her sessizlikte kulaklarınız zil sesi arar... 
Ve kapı çalmaz... 
O gün en büyük misafiriniz gelir. Adeta kapıyı kırmıştır. 
Alıp gider sizi, şaşırırsınız. "Niye haber vermedi? " diye içinizden geçirirken; "Doğduğundan beri zile basmaktayım" der. 
Bir şeyler söylemek istersiniz o an. 
Ama o andan sonra diliniz dönmez. 
Ölüm sessiz sedasız gelivermiştir...



En sevdiğin elbiseni giydim
Bu gece kokunu sürdüm
Solgun yüzünü okşadım
Sessizce saçlarından öptüm
Yazdığın mektupları okudum
Kana kana su içer gibi
Plaklarını çaldım ah! 
En çok o şarkıda özledim seni.
Issızlık kapıyı çaldı, açmaya korktum
gece yarısı
Şehir uykuya daldı, baktım dışarıya
katran karası
Rüzgar telaşla kokunu getirdi bana
aldım koynuma
Buseni hafızamdan koparıp
iliştirdim dudaklarıma
Üşüdüm karanlıkta
Tenine dokundum hissetsin diye
Aç gözlerini
Erguvanlarına su verdim
İçerken benimle konuştular
Yastığını okşadım, kokladım
Anılar uçuştular
Soluğun saçlarımı yaladı sanki yine
bir meltem gibi
Teninin kokusu karıştı kokuma
Yakıştılar
Boğuldum karanlıkta
Yanı başımdasın benden çok
uzaklarda
Ellerimi tut dokun bana
Aç gözlerini.
Attım kendimi caddelere
Yeşil ceketin sardı beni
Yürüdüm üstüne karanlığın korkusuz
Tuttum ellerini.



Artık eskisi gibi her Hafta sonu birileri ile dışarı çıkmak istemiyorum. Beni yoran ilişkiler, yeni tanışmalar, yeni yüzler aramıyorum. Eski dostlukların da özetini çıkarmaya başladım. İlişkilerde tasarrufa gidiyorsun her şeyde olduğu gibi ve gereksiz insanları hayatından atmak istiyorsun. 
Yapmacık, inanmadan konuşmak istemiyorum artık. Beni anlamayanlarla konuşmak cümle kirliliği yaratıyor ve hak edenlere saklıyorum enerjimi. İstediğime istediğimi deme özgürlüğüne sahibim, eleştirme hakkını oluşturan yaşamışlık ve yeterli yaş faktörü artık bende de var. 
"Ben demiştim","ben bilirim", "ben zaten anlamıştım", Sendromunda olanlarla arkadaşlıkları bir kez daha sorguluyorsun. İlişkilerini sadeleştirmeye başlayınca sıra iyi ve kötü gün dostlarını ayıklamaya geliyor. Kötü gün dostlarını belirliyor ve onlara daha çok önem veriyorsun. 
İyi gün dostu bulmak ne kadar kolaysa kötü gün dostu bulmak bir o kadar zor, biliyorum. Dostlar ihtiyaç olduğunda göçmen kuşlar gibi sıcağa uçuyor ve sadece seninle birlikte sürüden ayrı düşenler kalıyor. Zamanın ne kadar kıymetli olduğunu öğreniyorsun buralara kadar gelirken. 
Uzun düz otobanlardan olduğu gibi, kestirme bozuk yollardan da ulaşabilirsin hedeflerine. Kestirmeleri de öğrendim gide gele. Boş geçen her saniye değerli artık. Daha yapılacak çok şey var ama, kendimi çok yormaktan çok hırpalamaktan yana değilim. Gerektiğinde "HAYIR" demeyi öğrendim ve bu kelime başta karşındakine kırıcı gelse de senin için hayat kurtarıcı olabiliyor. 
Sevgiye önem vermek gerektiğini, zamanı geldiğinde elinde sadece sevginin kalacağını biliyorum. Sevgi paylaşıldıkça oluşuyor, olgunlaşıyor. Aileme ve seçtiğim tüm dostlarıma daha önce göstermediğim sevgi, anlayış ve ilgiyi gösteriyorum. Biliyorsun ki gidenlerin ardında sadece iyilikler kalıyor, ne kadar sevgi dolu olduğu hatırlanıp anılıyor. 
Bana çok genç olduklarını hatırlatırcasına nedense tecrübelerimi, fikirlerimi sormaya başladılar. Vereceğim cevaplar belki çok anlamsız geliyor ama yine de dinliyorlar ama ben biliyorum ki yasamadan hiçbir şey öğrenilmiyor. 
Yasamışlığın oluşturduğu bir alçak gönüllülükle gülüyorum içimden sadece. Artık daha şık giyiniyorum, senelerle birikmiş dolaplar dolusu kıyafet var ve bunları kendimle paylaşmalıyım. Önce kendine güzel görünmelisin, kendi zevkime göre giyinmek istiyorum, böyle hissediyorum. Modaya uymak adına popumun sığmadığı düşük bel pantolonlara sığmıyorum diye kendimi üzme tercihini de kullanabilirim. 
Ayıp, günah yada ne derler korkuları çoktan geride kaldı. Dostlarıma, kendimize yemek yapmak hoşuma gidiyor. Mutfak eskiden bir zulüm iken şimdi zevk aldığım mekanlar arasına giriyor. 
Farklı lezzetler denemek güzel ve kendi lezzetimi kendimde yaratabileceğim belli bir damak zevkim ve mutfak kültürüm oluştu. Sonra Sezen'in şarkısındaki gibi anneni daha sık düşünüyorsun ve hatta anlıyorsun. İşte bu yeni alışmaya başlanan ve giderek hoşa giden yeni duruma olgunluk deniyor. Yasamışlığın, görmüşlüğün, geride kalmış üflenmiş doğum günü mumlarının bir sonucu kendiliğinden ortaya çıkıyor hayatın bir dönemecinde bu olgunluk.
Ne zaman dersen herkese göre, ne kadar dolu yasadığına göre değişiyor bu olgunluk çağına ermek. İnanın bana hayattaki düşüşler, zor alınan virajlar bu zamanı hızlandırıyor. Kendi dünyanın küçüklüğünü keşfetmek ve buna rağmen kendinin kıymetini bilmek çok ise yarıyor. 
Bir gün hepimizin bu huzurlu olgunluğu bulmasını diliyorum.



Bir zamanlar bir psikoloji kitabında okuduğum bir bölüm vardı... Hayatın ve getirilerinin kıymetini anlamak için tavsiye edilen bir metod vardı içinde.. Deniyordu ki; "arada bir, çok bunaldığınızda, hayatın sizin için çekilmez hale geldiğini düşündüğünüzde kendinize 10 dakika ayırın ve kendi cenaze töreninizi düşünün"... Cümleyi ilk okuduğumda çarpılmıştım... Ben girişin akabinde pozitif bir gelişme ve tavsiye bekliyordum... Ama " kendi ölümümüzü ve cenazemizi " düşünmemiz tavsiye ediliyordu...
Tüylerim diken diken oldu ve yazarın saçmaladığını düşündüm o an... Ama önyargı düşmanı biri olarak okumaya devam ettim... Diyordu ki; " bunları düşündüğünüzde dünyadaki yerinizi, dünyayı terkettiğinizde oluşacak boşluğu, sevdikleriniz ve sizi sevenler için öneminizi anlayacaksınız... özellikle insanların sizin için neler söyleyeceklerini, onlar için ne ifade ettiğinizi hissetmeye çalışın...O andan geriye dönme şansınız olmadığını, hayat denen kredinizin bittiğini ve onlara yanıt verme şansınız olmadığını düşünün...Tekrar sarılma, bir kez daha öpme ihtimalinizin bittiğini hissedin...Dünyadaki küslüklerin, ayrılıkların, kavgaların yanında bu acının ve geri önülmezliğin korkunç çaresizliğini yaşayın... Bırakın canınız yansın, bırakın alevler içinde kavrulsun tüm ruhunuz...Orada, o musalla taşında düşünün kendinizi...Seyredin şu an çevrenizde olanların yüz ifadelerini...Akıllarından ve yüreklerinden geçen cümleleri hayal edin...
**************
Kitaba devam etmeden bıraktım kenara ve gözlerimi kapatıp aynen düşünmeye başladım... Eşimi, oğlumu, annemi, babamı,kardeşlerimi ve diğer tüm çevremi oturttum tek tek kendi cenaze törenimdeki yerlerine... birer birer yerleştirdim tabutumun çevresine hepsini... hayatımda çok nadir bu kadar canım yanmıştı... görüyordum işte "babaaaa..." diye ağlayan biricik oğlumu...Eşim kucağında "ağlayan emanetimle" ayakta durmaya çalışıyordu perperişan...Koca çınar babacığım, belli belirsiz dualar okuyordu, o gözümden hala gitmeyen vakur duruşuyla... Annem, ciğerinden bir parça canlı canlı koparılmış gibi hem içine hem dışına akıtıyordu gözyaşlarını...Kardeşlerim, akrabalarım "çok erken gitti, doyamadı oğluna.."diyordu acıyan ses tonlarıyla... Ve dostlarım... Onlar da şaşkındı... Bazısı "daha dün birlikteydik, nasıl olur.." diyordu... Bunlarıseyredip onlara "hayır ölmedim, burdayım.." demek istedim hayal olduğunu unutup... Sonra anladım yazarın ne demek istediğini daha devamını okumadan kitabın...
************
Farkındalık önemli bir kavramdır psikolojide...Belki de hiç aklımıza gelmeyen ve gelmeyecek bir farkındalığı göstermek istemişti yazar... Kitabı okumaya ne gücüm kalmıştı, ne de isteğim...Almam gereken dersi ve mesajı almıştım... Şimdi ne kitabın adını ne de yazarı hatırlamıyorum...Şu an bunları yazarken bile çok kötü oldum... Bu olayda tek farkındalık da yok üstelik... Biraz kendime geldikten sonra devam ettim hayatımın en zor hayaline... Sırada çevremdekilerin ölümümün akabinde neler söyleyecekleri vardı... Usulen ve nezaketen söylenenlerin dışında... Onlarda bıraktığım izleri, yaşananları ve yaşanamayanları elden geçirerek ben konuşturacaktım hayalimde... İçlerini okuyacaktım, senaryo bana ait olarak...Yaşarken neler yazmıştım, ölümümle neler okuyacaktım...
Gerçek duygularıydı ulaşmaya çalıştığım, ölüm acısının etkisiyle girilen duygusal mod değildi, deşifre etmem gereken metin... Canım oğlumun söyleyecek çok şeyi yoktu...Özleyecekti, yokluğumu hissedecekti.. ağlayacaktı aklına geldikçe... Belki ölümün ne anlama geldiğini hissedecek yaşa gelinceye kadar sıradan bir üzüntünün ötesine geçmeyecekti duyguları...
Ama hayal bu ya, 18-20 yaşına getirdim 2 saniyede oğlumu... "hayal - meyal hatırlıyorum be baba seni... Keşke şimdi yaşıyor olsaydın da erkek erkeğe sohbet etseydik seninle... Bak mezuniyet törenimde de babasızdım... Askere giderken kimin elini öpeceğim senin yerine..."diyecek canı yanarak bir köşede...Sevgili eşim... Benim muhteşem hatunum... Nasıl dayanır bensizliğe? ...O ki, benim için herşeyini feda edip koşmuştu bana... Hayatının tek adamı şimdi toprak olacaktı... Bir daha " Seni seviyorum "diyemeyecekti... Bir daha hevesle açamayacaktı çalan kapıyı... Ve her gelen gece bensizliğini haykıracaktı yüzüne... Her sabah da bensiz başlayacaktı koca gün...Tek cümlesi takıldı o an içime; " Oyunbozanlık yaptın be böceğim, hani beraber ölecektik? ..."Babam-annem, o bugüne kadar evlat olarak mutlu edecek hiçbir şey yapamamanın acısıyla kahrolduğum güzel insanlar...Helaldi şüphesiz hakları...Bilerek hiç kırmamıştım onları... Üzerine titredikleri evlatları onlardan önce göçmüştü işte önlerinde ve dualarına muhtaçtım....Kaç anne ve babanın çekebileceği bir acıydı ki evladının cenazesinde bulunmak... Herhalde insanın uzun yaşadığına üzüldüğü nadir anlardan olsa gerek...
*************
Diğerlerine geçmiyorum...Bu yazıyı şu an yazıyı sizlerle paylaştığıma göre"diğerlerine" artık sizler de dahilsiniz... Düşünün, birgün bir mail ulaşıyor mail-boxınıza"ölmüş" diye...
Sizler kimbilir neler düşünür ve yazardınız...Eşim şu an yanımda ağlıyor, sanki gerçekmiş gibi...Oysa ki yazarın amacı " Yaşamanın ve hala nefes alıyor almanın kıymetini"göstermekti...Benim de öyle...Lafı çok uzattım farkındayım... Ama hayat dediğimiz çözümü zor süreç 2 satırla özetlenemeyecek kadar girintili çıkıntılı...
Ben o gün kurduğum o hayalle, canımın tüm yanmasına rağmen YENİDEN DOĞDUM... Bilgisayar diliyle "format attım hayatıma"... Sahip olduklarımın farkına vardım ve hala nefes alıyor olduğum için şükrettim...
Gözlerimi açtığım anda o kötü ve acı sahne bitmiş,oyun perde demişti... Peki ya hayal değil de,gerçek olsaydı ve perde bir daha açılmamak üzerekapansaydı... İşte bu final bu yazıyı buraya kadar okumanıza değmiş olmalı... Belki gerildiniz, kötü oldunuz ama devamını getirirseniz buna değer bence... Ben bu akşam melankoliğim ve biraz abartmış olabilirim... Hani sanatçı ve şairiz ya ondandır belki...
Bence bu yazıyı sadece okuyarak bırakmayın...
Lütfen arada bir, buradan aldıklarınızı tartın,düşünün ve hayatınızı gözden geçirin.. Ölümün kime ve ne zaman geleceğini Yüce Allah' tan başka bilen yok... İşte bu yüzden hazır yaşıyorken ve nefes alıyorken apabileceklerinizi yapın, ertelemeyin... Bilerek - bilmeyerek kırdığınız kalpleri tamir edin... Sizi sevenlere ve sevdiklerinize daha fazla zaman ayırın... Biraz Hıncal abi tarzı olacak ama,sevginizi ve verdiğiniz değeri haykırın onlara iş işten geçmeden...
Ve en önemlisi; Verdiği - vermediği,aldığı-almadığı herşey için tekrar tekrar şükredin Yüceler yücesi Yaradan'a...



Saate bakmaksızın kapısını çalabileceği bir dostu olmalı insanın…
‘Nereden çıktın bu vakitte’ dememeli, bir gece yarısı telaşla yataktan fırladığında; gözünün dilini bilmeli; dinlemeli sormadan, söylemeden anlamalı…
Arka bahçede varlığını sezdirmeden, mütemadiyen dikilen vefalı bir ağaç gibi köklenmeli hayatında; sen, her daim onun orada durduğunu hissetmelisin. İhtiyaç duyduğunda gidip müşfik gövdesine yaslanabilmeli, kovuklarına saklanabilmelisin.
Kucaklamalı seni güvenli kolları, dalları bitkin başına omuz, yaprakları kanayan ruhuna merhem olmalı…
En mahrem sırlarını verebilmeli, en derin yaralarını açıp gösterebilmelisin; gölgesinde serinlemelisin sorgusuz sualsiz…
Onca dalkavuk arasında bir tek o, sözünü eğip bükmeden söylemeli, yanlış anlaşılmayacağını bilmeli.
Alkışlandığında değil sadece, asıl yuhalandığında yanında durup koluna girebilmeli. Övmeli alem içinde, baş başayken sövmeli ve sen öyle güvenmelisin ki ona, övdüğünde de sövdüğünde de bunun iyilikten olduğunu bilmelisin.
Teklifsiz kefili olmalı hatalarının; günahlarının yegane şahidi… Seni senden iyi bilen, sana senden çok güvenen bir sırdaş..
Gözbebekleri bulutlandığında, yaklaşan fırtınayı sezebilmelisin. Ve sen ağladığında onun gözlerinden gelmeli yaş…
Yıllarca aynı ip üstünde çalışmış, cesaretle ihanet arasında gidip gelen bir salıncağın sınavında birbiriyle kaynaşmış iki trapezci gibi güvenle kenetlenmeli elleri…
‘Parkurun bütün zorluklarına rağmen dostluğumuzu koruyabildik, acıları birlikte göğüsleyebildik ya; yenildik sayılmayız’ diyebilmeli…
Issızlığın, yalnızlığın en koyulaştığı anda, küçücük bir kağıda yazdığımız kısa ama ümit var bir yazıyı yüreğe benzer bir taşa bağlayıp birbirimizin camından içeri atabilmeliyiz:
‘Bunu da aşacağız! 
İmza: Bir dost! …’



Tam göğsünün ortasında bir yerin acıyacak.
Evinin, seni içine sığdıramayacak kadar dar olduğunu fark edeceksin…
Sokağa fırlayacaksın…
Sokaklar da dar gelecek…
Tıpkı vücudunun yüreğine dar geldiği gibi…
Ne denizin mavisi açacak içini, ne pırıl pırıl gökyüzü…
Kendini taşıyamayacak kadar çok büyüyecek, bir yandan da kaybolacak kadar küçüleceksin…
Birileri sana bir şeyler anlatacak durmadan…
“Önemli olan sağlık.”
“Yasamak güzel.”
“Boş ver, her şey unutulur.”
Sen hiçbirini duymayacaksın…
Gözyaşlarından etrafı göremez hale geleceksin…
Ondan ölmesini isteyecek kadar nefret edecek, az sonra kollarında ölmek isteyecek kadar çok
seveceksin…
Hep ondan bahsetmek isteyeceksin…
“Ölüme çare bulundu” ya da “Yarın kıyamet kopacakmış” deseler başını kaldırıp Ne dedin? ” diye sormayacaksın…
Yalnız kalmak isteyeceksin…
Hem de kalabalıkların arasında kaybolmak…
İkisi de yetmeyecek…
Geçmişi düşüneceksin…
Neredeyse dakika dakika…
Ama kötüleri atlayarak…
Onunla geçtiğin yerlerden geçmek isteyeceksin…
Gittiğin yerlere gitmek…
Bu sana hiç iyi gelmeyecek…
Ama bile bile yapacaksın…
Biri sana içindeki acıyı söküp atabileceğini söylese, kaçacaksın…
Aslında kurtulmak istediğin halde, o acıyı yasamak için direneceksin…
Hayatının geri kalanını onu düşünerek geçirmek isteyeceksin….
Aksini iddia edenlerden nefret edeceksin…
Herkesi ona benzetip…
Kimseyi onun yerine koyamayacaksın…
Hiçbir şey oyalamayacak seni…
İlaçlara sığınacaksın…
Birkaç saat kafanı bulandıran ama asla onu unutturmayan.
Sadece bir müddet buzlu camın arkasından seyrettiren…
Bütün şarkılar sizin için yazılmış gibi gelecek… Boğazın düğümlenecek, dinleyemeyeceksin…
Uyumak zor, uyanmak kolay olacak…
Sabahı iple çekeceksin…
Bazen de “Hiç güneş doğmasa” diyeceksin…
Ne geceler rahatlatacak seni ne gündüzler…
Ölmeyi isteyip, ölemeyeceksin…
Belki çivi çiviyi söker diye can havliyle önüne çıkana sarılmak isteyeceksin
Nafile…
Düşüncesi bile tahammül edilmez gelecek…
Rüyalar göreceksin, gerçek olmasını istediğin…
Her sıçrayarak uyandığında onun adını söylediğini fark edeceksin…
Telefonun çalmasını bekleyeceksin…
Aramayacağını bile bile…
Her çaldığında yüreğin ağzına gelecek…
Ağlamaklı konuşacaksın arayanlarla…
Yüreğin burkulacak…
Canın yanacak…
Bir daha sevmemeye yemin edeceksin…
Hayata dair hiçbir şey yapmak gelmeyecek içinden…
Onun sesini bir kez daha duymak için yanıp tutuşacaksın…
Defalarca aradığı günlerin kıymetini bilmediğin için nefret edeceksin…
Yasadığın şehri terk etmek isteyeceksin…
Onunla hiçbir anının olmadığı bir yerlere gidip yerleşmek…
Ama bir umut…
Onunla bir gün bir yerde karşılaşma umudu…
Bu umut seni gitmekten alıkoyacak…
Gel gitler içinde yasayacaksın…
Buna yaşamak denirse…
Razı mısın bütün bunlara? 
Hazır mısın sonunda ölüp ölüp dirilmeye? 
O halde aşık olabilirsin



“İnsanların birbirini tanıması için en iyi zaman, ayrılmalarına en yakın zamandır”, der Dostoyevski…
Veda acısı, kabuğunu soyar insanın; yıldızını kazıyıp çırılçıplak ortaya serer.
Birlikteliğin örttüğü tüm kusurları ayrılık sergiler.
Bir ayrılık arifesinde helalleşilir ve o an hakiki tabiatlarıyla yüzleşilir.
“Ölene kadar” diye söz verilmiştir, ama “ölüm yolunda” başka tercihler belirmiştir.
Kararsız prensesin vicdani azap çekerken 7 cücelerin somurtkanı “aklini başına” al diye fısıldar kulağına; haytası ise “kalbinin sesini” dinle diye çekiştirir eteğinden.
Hep hayran bakan gözlere, hatalar takılmaya başlar.
“Ama”yla biter alelade iltifat cümleleri: “Sen iyi bir insansın, ama arkadaşların kötü”,
“Seni seviyorum, ama bu ilişkide mutlu değilim”,
“Ben başka türlü bir beraberlik düşlemiştim” vs.vs.
Sonra gelsin uykusuz geceler… Bir türlü karar verememeler…
Ruhen gidip gelmeler…
“Hele biraz daha zaman geçsin” diye nikah ertelemeler…
Birlikteymiş gibi yaparken, sevecek başka yüzler, yüzecek başka denizler kollamalar.
“Aslında bütün bunlar bizim iyiliğimiz için’e kendini kandırmalar.
Sonrası hep aynı:
Bekleyenin “Hani sonbaharda buluşacaktık. Hazan geldi geçti, sen gelmez oldun” sızlanmaları…
Bekleyenin “Geliyorum az kaldı” oyalamaları…
Bittiğini bile işi uzatmalar; söyleyemedikçe hepten batağa saplanmalar…
Terke makul bir gerekçe ararken hepten çarşafa dolanmalar…
Veda konuşmasında süslü iltifat cümlelerinin arasına, o cümleleri hiçleştiren mayınlar serpiştirmeler…
Üzgün görünmeler… Bağış dilenmeler…”…ama kaçınılmazdı” demeler…
“Sözünden caydın” yakınmalarını “Sen de eski sen değilsin.
Değişmişsin” diye göğüslemeler…
…asıl kendinin değiştiğini bilmezden gelmeler…
Ve son sahne:
Terk edenin o mahcup “Gönlüm başkasında” itirafına karşılık terk edilenin kırık çalımı:
“uğurlar olsun! Ben yoluma devam ediyorum”.
İhanetler hep böyledir: ilki, bir yenisine gebedir; ikincisi daha az acı verir.
Ondan sonra dur durak yoktur:
Güvenilmez aşık, sevdikçe kıran, gezdikçe ardında bir kırık kalpler mezarlığı bırakan bir dervişe döner.
Artık acılara hapsolmuştur: Buluşmak istedikçe ayrılacak, birleşmeye çalıştıkça parçalanacak, sonunda terk ettiklerinin “ah’ı tutup terk edildiğinde mukadder yalnızlığına kapanacaktır.



O'nu hatırladıkta başı göğe ermişçesine ya da asansör boşluğuna düşmüşçesine ürperiyorsa yüreğiniz... Ömrü saatlere sıkışmış bir kelebek telaşıyla, o hüzünden bu neşeye konup kalkıyorsanız gün boyu nedensiz ve her konduğunuzda diğerini iple çekiyorsanız bu hislerin...
O'nunlayken pervaneleşen yelkovanlar, o'nsuz mıhlanıp kalıyorsa yerine, bir akrep kadar hain... Sınıfta, büroda, yolda, yatakta içiniz içinize sığmıyor, o'ndan söz edilince yüzünüz, sizden habersiz, mis kokulu bir ekmek dilimi gibi kızarıyor, mahcup somurtuyor veya muzip sırıtıyorsa ve o her durduğunuz yerde duruyor, her baktığınız yerden size bakıyor, siz keyiflendikçe gülüp, hüzünlendikçe ağlıyorsa... 
Dünyanın en güzel yeri o'nun yaşadığı yer, en güzel kokusu bedenindeki ter, en dayanılmaz duygusu gözlerindeki kederse... Hayat o'nunla güzel ve onsuz müptezelse (=değersizse) ... Elmalar pembe, kiremitler pembe, gökyüzü, yeryüzü, o'nun yüzü pembeyse, kışlar ilkbaharsa, yazlar ilkbahar, güzler ilkbahar...
Her şiirde anlatılan o'ysa... Her filmin kahramanı o... Her roman o'ndan söz ediyor, her çiçek o'nu açıyorsa... Bir anlık ayrılık, bir ömür gibi geliyor ve gider gitmez özlem saç diplerinizden çekiştirip beyninizi acıtıyorsa... iştahınız kapanıyor, iştahınız açılıyor, iştahınız şaşırıyorsa, iştahınız hasret acısında bile karşı konulmaz bir tat buluyorsa...
Eliniz telefonda yaşıyor, işaret parmağınızla ha bire o'nu tuşluyor, dara düştüğünüzde kapıyı çalanın o olduğunu adınız gibi biliyorsanız... Mütemadi bir sarhoşluk halinde, her çalan telefona o diye atlıyor, vitrindeki her giysiyi o'na yakıştırıyor, konuşan birini dinlerken "keşke o anlatsa" diye iç geçiriyorsanız...
Kokusu burnunuzdan, sureti gözünüzden, sesi kulağınızdan, teni aklınızdan silinmiyorsa bir türlü... Özlemi, sol memenizin altında tek nüsha bir yasak yayın gibi taşıyorsanız gün boyu... Hem kimseler duymasın, hem cümle alem bilsin istiyorsanız...
O'nsuz geceler ıssız, sokaklar öksüzse... Ayrılık ölüme, vuslat sehere denkse... Gamze gamze tebessüm de onun içinse, alev alev öfke de; bunca tavır, onca sabır ve nihayetsiz kahır hep o'nun yüzü suyu hürmetine... Uğruna ödenmeyecek bedel, gidilmeyecek yol, vazgeçilmeyecek konfor yoksa... Dışarıda yer yerinden oynuyor ve "içeri"de bu sizi zerrece ilgilendirmiyorsa, nedensiz küsüyor, sebepsiz affediyorsanız ve bütün bu hallerinize siz bile akıl erdiremiyorsanız... 
Kaybetme korkusu, kavuşma sevincinden ağır basıyorsa ve aşk, gurura baskın çıkıyorsa bu yüzden her daim... Gece yarısı kadim bir dost gibi kucaklayan tanıdık bir şarkı, bütün acı sözleri unutturmaya yetiyorsa... Her gidişte ayaklarınız "Geri dön" diye yalpalıyorsa ve siz kendinize rağmen dönüyorsanız, sınırsız, sabırsız, doyumsuz bir tutkuyla...
...o halde bugün sizin gününüz! ..
"Çok yaşa"yınız ve de "siz de görün"üz...



Herkes bir arayış içinde, ama hiç kimse ne aradığını bilmiyor.
Sanıyoruz ki çok paramız, sürekli yükselen bir kariyerimiz, bahçeli bir evimiz, spor bir arabamız olunca biz de çok mutlu olacağız.
Hadi maddeciliği bir kenara bırakalım; niye herkes aşktan şikayetçi? 
Çevremizde kaç kişinin aşk hayatı iyi gidiyor? Eminim parmakla sayılacak kadar azdır. Ve eminim hiç kimse yanlışın nerede olduğunu da bulamıyordur.
Ben ten uyuşması kadar ruh uyuşmasının önemine inanırım. Hatta insanların eş ruhlarının olduğuna bile inanırım. Ama ruhları olmayan bedenler birbirleriyle ne kadar uyuşabilir ki? Evet, önce göz görür fakat ancak ruh sever. Ayrıca ruhumuz olmadan eş ruhumuzu bulmak gibi bir şansımız olmadığına da eminim... İşte bu yüzden içimiz de sürekli bir eksiklik duygusuyla yaşıyoruz hepimiz, işte bu yüzden sürekli duvarlara çarpıp çarpıp kendimizi kanatıyoruz ve işte bu yüzden mutluluğu bir türlü yakalayamıyoruz...
Gerçekte hız çağında yaşıyoruz. Her şey o kadar hızlı geçiyor ki, ne işe, ne arkadaşlarımıza, ne ailemize, ne çocuğumuza, ne kendimize yeterince vaktimiz kalmıyor. Akrep ve yelkovanla yarış halindeyiz. Bu yüzden bütün ilişkiler yarım yamalak, bütün sevgiler bölük pörçük.
Sevmeye bile vaktimiz yok bizim.
Oysa teknolojinin nimetlerinden fazlasıyla yararlanıyoruz. Ne çamaşır yıkıyoruz ne de bulaşık, çayımızı kahvemizi makineler yapıyor.
İşlerimizi bir telefon, bir faksla hallediyoruz. Uçaklar bizi iki saat içinde dünyanın bir ucuna taşıyor. Hatta artık gitmeye bile gerek yok, internetle dünya elimizin altında. Ama yine de vaktimiz yok işte! 
Bence doğanın kara bir laneti. Biz ondan uzaklaştıkça, o da bizden bütün zamanları çalıyor.
Milan Kundera "yavaşlık" adlı kitabında; "yavaşlık hep aldatır,hızlılık ise unutturur" diyor. Telefon hızlılık mesela, konuşulanları,söylenenleri unutturur. Mektupsa yavaşlık, hep vardır ve hep hatırlatır. Evet freni patlamış kamyon gibi yaşamanın hiç anlamı yok.
Ayağımızı gazdan yavaş yavaş çekelim ve biraz mola verip ruhumuzun da bize yetişmesini bekleyelim artık.
Aceleye ne gerek var? 
Hayat yalnız biz izin verdiğimiz gibi geçer. İyi ya da kötü hızlı ya da yavaş...
Her şey bizim elimizde, sevgi de, aşk da, başarı da. Ama ancak kendi ruhumuzla buluştuğumuzda...



Kendimi ayırt etmeden söyleyeceğim; Bazen erkek soyu midemi bulandırıyor. "Kadın kokusu", taze ete susamış bir sırtlana dönüştürüyor bizi... Gözümüzü kör ediyor; başımızı döndürüyor. Amerikan başkanından hocasına, kör cahilinden okumuşuna, kılıbığından "Taşfırın"ına kadar böyle bu...
Hele 40'ımızı geçmişsek... Hele cüzdanımızı şişirmişsek... Ve hele 40 yılı "boşa" geçirmişsek...
* * *
Sokağın çağrısını 40'larında işiten erkeğin "kaybolan yıllar" ağıtına, "televole" özentisi bir aşermenin ağız şapırtısı eşlik ediyor. Evet, "alem gezip eğleniyor". Sokakta onun karizmasına teslim olmaya hazır "çıtırlar" fink atıyor. O ise pijaması içinde "evi bekliyor". Oysa -40'lıkların yaman teşhisiyle- "Hayat hızla geçiyor" ve "Böyle mi öleceğiz? " sorusu beyni deşiyor. Bu panik, yaşanmamış yılların hıncıyla sokağa döküyor 40 yaş erkeğini...
Altta kırmızı arabalar, belde zar zor giyilmiş kotlar, dilde demode iltifatlar, cepte karaborsa Viagra'larla... Hâlâ beğeniliyor olmanın vehmi, hala yapabiliyor olmanın hazzına karışıyor. Tatmin edilen ego şiştikçe şişiyor. Nefis uyanınca göz, ne iş ne ev görüyor. Bitap evliliklerin tozunu, sevgisiz ilişkiler alıyor. Her dişlenen "taze et", yenileri davet ediyor. Ev zulaları, günahların çetelesini tutuyor. İhanet kol geziyor.
* * *
Kim bilir kaç erkek, gömlekteki bir ruj izi, cepte unutulmuş bir mektup ya da ansızın gelen bir telefon mesajı yüzünden kan ter içinde hesap verdi, çocukça boyun eğdi, beceriksizce yalan söyledi, öfkeyle terk etti, terk edildi bugünlerde... 
Kaçı, pişman gözler, yalvaran sözlerle geri döndü eşine, döndürdü eşini...
Kaçı, ertesi gün unuttu, "ebediyen" verdiği sözleri...
Kaçı, haber verenleri suçladı, yakalandığında...
Kaçı, yakalanana "enayi" dedi, haberi duyduğunda...
Ve kaç "kutsal kadın", aile denilen kumdan kalenin sınırboylarını bekledi, kızarak, ağlayarak, utanarak, yine de diş bilediği kale reisini savunarak; ...ve göz yumarak... bazen sevgiden, çoğu kez çaresizlikten...
...aynı saatlerde erkek, bir kahvede, becerdiklerini anlatırken...
* * *
Yanlış anlaşılmasın. Garipsediğim, 40 yaş erkeğinin kadını sevmesi değil; sevmemesi... Ve şaşırtıcı olan, ihanet etmesi değil; ihanet ettiği hayatı aynen sürdürmesi... Yaşadığının bedelini ödemeye cesaret edememesi... Harcına yalan kattığı kaleyi terk edememesi... "Ben de karımın kaçamağını, ondan beklediğim tevekkülle karşılayabilirim" diyememesi...
Hep kendine yontarak diktiği ikiyüzlü bir ahlak totemine her daim secde etmesi... Ne ihanet ettiği, ne ihaneti paylaştığı kadına karşı dürüst olabilmesi... 40'ında hala para karşılığı çiftleşmeyi, geceden kalma pudra izini banyoda gizlice çitilemeyi, cep telefonunu her an patlayabilecek bir el bombası gibi gizlemeyi kendine
yedirebilmesi...
* * *
Kabul edelim: Evlilik bitti! 
Çağ yorgunu aile, ancak başka kadınların (ya da erkeklerin)  kolunda yürüyebiliyor. Yalan, bir mecburiyetler rejimi sayılan evliliğin temellerini oyuyor. Ve herkes her şeyi bilerek, gönülsüzce boyun eğerek bu oyunu oynuyor. Çare, eşlerin birbirinin hayatını yaşamaktan vazgeçip her hayatı, sahibinin nefsine, iradesine, vicdanına, insafına terk etmesidir. Sevgi varsa, aile ilelebet sürecektir. Yoksa, böyle sürdürmek rezilliktir. 
Yalansız yaşamayı özlemediniz mi?



Teypte eski bir Cohen şarkısı: 
“Yolumu gözleyen bir kadını terk ettim / karşılaştık bir süre sonra / 
‘Gözlerinin feri sönmüş’ dedi bana: / ‘Aşkım, ne oldu sana? ’/ 
Böyle gerçeği söyleyince / ben de doğru söylemeye çalıştım ona / 
‘Senin güzelliğine ne olduysa’ dedim,/ ‘benim gözlerime de o oldu’. 
* * *
8-10 dizeye sıkışmış hazin bir aşk hikayesi… 
Buruk; kırılmış oyuncaklar kadar… 
Ve yenik; “keşke”li cümleler gibi… 
Bu sözcüğü kaç konuşmanızın başına eklemişseniz onca ıskalamışsınızdır hayatı… 
Dört mevsimlik bir sene olsa ömür, “keşke”, onun güzüne denk gelir. 
Hepten vazgeçmek için erkendir, telafi etmek için geç… 
Mağlubiyetin takısıdır “keşke”... 
Kaçırılmış fırsatların, bastırılmış duyguların, harcanmış hayatların, boşa yaşanmış ya da hakkıyla yaşanamamış yılların, gecikmiş itirafların ağıtıdır. 
Çarpılıp çıkılmış bir kapıda, yazılıp yollanmamış bir mektupta, gözyumulmuş bir haksızlıkta, vakit varken öpülmemiş bir elde, dilin ucuna gelip ertelenmiş bir sözdedir. 
Feri sönmüş bir çift gözde ya da yitip gitmiş bir güzelliğin ardından iç çekişte… 
“Yolunu gözlemeseydim”, “öyle demeseydim”, “terk edip gitmeseydim”, “en güzel yıllarımı vermeseydim” diye diye sızlanır gider. 
* * *
“Keşke”nin panzehiri “İyi ki”dir. 
İlki ne kadar pısırıksa, ikinci o denli yiğittir. 
“Keşke”, çoğunlukla bir “ahh”la kopup gelir ciğerden… esefler, hayıflanmalar, yerinmeler sürükler peşinden… 
“İyi ki” ise, muzaffer bir “ohh”la büyür; cüretiyle öğünür. 
“Keşke”li cümlelerde nasıl yaşanmamışlığın, yarım kalmışlığın o ezik tuzu kuruluğu varsa, “iyi ki”lilerde de göze alabilmişliğin, riske girebilmişliğin, tadına varabilmişliğin mağrur yaraları kanar. 
Okulu hiç kırmamışsınızdır, sinemada öpüşmemişsinizdir; dokundurtmamışsınızdır kendinize, bir kez olsun gemileri yakmamışsınızdır. 
Konuşmanız gerektiğinde susmuş, koşacağınız zaman durmuş, sarılacağınız yerde kopmuşsunuzdur. 
Bir insana, bir işe, bir davaya ömrünüzü adamışsınızdır. 
O insanın, o işin, o davanın, bunu hak etmediğini sezmenin hayal kırıklığındadır “keşke”... 
“Şimdiki aklım olsaydı” dövünmesindedir. 
Geriye dönüp baktığınızda, ayıplara, yasaklara, korkulara, tabulara feda edilmiş, “Ne derler” e kurban verilmiş, son kullanma tarihi geçmiş bir yığın haz, bilinçaltından el sallar. 
“Keşke” cilerin hayatı, kasvetli bir pişmanlıklar mezarlığıdır. 
“İyi ki” öyle mi ya…! 
Onda, yara bere içinde de olsa, yana yana, ama doyasıya yaşamış olmanın iç huzuru ve haklı gururu haykırır. 
* * *
“İyi ki”lerinizi toplayın bugün ve “keşke”lerinizden çıkartın. 
Fazlaysa kardasınız demektir. 
Aldırmayın yüreğinizdeki kramplara, mahzun hatıralara… Rüzgarlarla koştunuz ya… 
“Keşke”leriniz, “İyi ki”lerden çoksa… 
Telafi için elinizi çabuk tutun. 
Tutun ki, yolunuzu gözlerken terk ettiğinizle bir gün yeniden karşılaştığınızda siz susarken, feri sönen gözleriniz “keşke” diye nemlenmesin...



........20 li yaşlara kadar iyilikle kötülüğün ülkesi, kalın sınır çizgileriyle ayrılıyor birbirinden. Sıkı dostları ve düşmanları oluyor insanın. Onları ölesiye seviyor ya da ölesiye nefret ediyor onlardan.
30 larında yalanı hakikatten ayırt etmeye başlıyor. İyi sandıklarının hıyanetiyle tanışıyor, sırtında dost işi hançer darbeleriyle; ve en kötü zannettiği şefkatle imdadına yetişiveriyor.
Zaman kanatlanıp da 40 ına yaklaştığında insan, iyiyi kötüden ayıran hudut çizgilerini birbirine karıştırıyor. İyilere nakşolmuş kötüyü ve kötülerin içindeki iyiliği de keşfediyor ademoğlu. Anlıyor ki,
iyi insan/kötü insan yok; insanın içinde iyilik ve kötülük var, kötüyle iyi panzehiri değil birbirinin; kankardeşi.
İyilerle kötüler çekiştirmiyor ipi. İyilik ve kötülükten örülmüş ibrişimin kendisi.
Bunu anlayınca şaşmıyorsun nefretin birden şehvete dönüşmesine; acı girdaplarının içinde hazzın raksetmesine. Tevazuyla gurur, haysiyetsizlikle onur el ele yürüyor. İnsan, şuuraltındaki isyankarla sahtekarı, günahkarla tövbekarı birarada farkediyor. Benim, hükmeden ve boyun eğen, zulmeden ve acı çeken. Bunca şiddet kadar onca merhamet de benim eserim. Minneti nefrete, korkuyu cesarete, zaferi hezimete bulayan benim. Kundak bezime tıpatıp benziyor kefenim,
hayatım muhteşem ve sefil, mağrur ve rezil, hayasız ve asil.
Ben, hem örs hem çekicim.
İşte bu keşif kolaylaştırıyor yaşamı.. Anlıyorsun ki toplumlar gibi insanlar dakanlı iç savaşlarına borçlu ilerlemesini..
O zaman, iyileri kötülerden ayırmak gibi nafile bir uğraşı bırakıp -başta kendin olmak üzere- insanların içindeki iyiliğin peşine düşüyorsun; kıymet bilmeyi ve -yine başta kendin olmak üzere- herkesi hoş görmeyi öğreniyorsun.
Tükendikçe pahalanıyor zaman; günler azaldıkça uzuyor. Saçların gibi, seyreldikçe değerleniyor dostların. Günahları ve zaaflarıyla da övünüyor insanlar; sevapları ve zaferleri kadar.
Önemli değil kaç kez yenildiğin; önemli olan, kaç yenilgiden sonra yeniden doğrulabildiğin.
Bu paramparça ruhlardan, çelişkili duygulardan, çatışmanın açtığı yaralardan mucizevi bir ahenk çıkıyor ortaya
ki olgunluk diyorlar adına.....



Kalırsam düşlerimi, arzularımı hep ertelemek zorunda kalacağım..
Bahar bulaştı ya hayata, ağaca, suya, içimde öyle bir seyahat kımıldıyor ki, diren direnebilirsen... 
Yüreğim bavulunu toplamış çoktan; ruhum sırtlamış çantasını... 
"Uzaklar" çekiyor içimdeki seyyahın tasmasını... 
Marianne Faithful sanki şarkı değil, derdimin nedenini söylüyor radyoda: "Saçlarında ılık rüzgarla,spor bir araba sürerek, Paris'e hiç gitmediğini 37 yasinda fark etti". 
Buket Uzuner, yaşayageldiği hayatın anlamsızlığını 37'nci yaşgününde idrak eden bir kadının öyküsünü anlatıyor "Karayel Hüznü"nde... Bıkkın kadın, doğum gününün sabahında, büyük boy bir beyaz kağıda kırmızı rujla şu notu yazıp bırakıyor evdekilere:
"Bugün benim doğum günüm. Değişiklik olsun diye bu kez size domuz kanından nefis bir çorba hazırladım. İçine de zehir kattım. Ben Alpler'e gidiyorum; çünkü 37 yaşıma girdim ve hâlâ Alp Dağları'na gidemediğimi ayrımsadım. Kalırsam, asla gidemeyeceğimi anladım. Kalırsam düşlerimi, arzularımı hep ertelemek zorunda kalacağımı da....Hoşçakalın". 
* * * 
"Yaşamak değil. Beni bu telaş öldürecek" dediği gibi şairin; o telaşla, bırakın Paris yolunda ılık rüzgârlara taratmayı saçlarımızı, sevdigimizle doyasıya bir sohbet bile edemedik biz... 
Gözümüz saatte söyleştik hep, koşuşur gibi seviştik, yarışır gibi çalıştık. Hep yetişilecek bir yerler vardı, aranacak adamlar, yapılacak işler... Bir sonraki günün telaşı, bir öncekinin terine bulaştı; başkalarının hayatı, bizimkini aştı. 
Kör karanlıkta çalar saat sesi yerine, kuşluk vakti, kızarmış ekmek kokusu veya yavuklu busesi ile uyanma düşlerini hababam erteledik. 20'li yaşlardayken 30'lara kurduk saatin alarmını, 30'larımızda 40'lara, belki sonra 50'lere... 
Lakin öyle yanlış kurgulanmış ki hayat, kuşlukta uyanma fırsatını sunduğunda size, artık uyku girmez oluyor gözlerinize... 
Doyasıya söyleşmek, telaşsız sevişmek için bol zamana kavuştuğunuzda, söyleşecek, sevişecek kimsecikler kalmıyor yanınızda... Özenle yarına sakladığınız bir sarı lira gibi ömrünüz; vakti gelip sandıktan çıkardığınızda bir de bakıyorsunuz ki, tedavülden kalkmış... 
* * * 
Jorge Luis Borges'in derledigi Babil kitaplığında Papini'nin "Ödenmeyen Gün" adlı bir öyküsü vardır. Güzel bir prensesin başından geçenleri anlatır: 
22 yaşındayken bu prensese bir beyefendi sürpriz bir teklifle gelir. Hasta kızı için gençlik yılları aradığını söyler ve "Bana gençliginizden bir yıl ödünç verirseniz, ömrünüz sona ermeden onu gün gün size geri ödeyecegim" der. 
Prenses henüz o kadar gençtir ki, cömertçe gözden çıkarır bir yılı; ödünç verir beyefendiye... 23 yerine 24 yasina basar o yıl yaşgününde... Yıllar yılı hatırlamaz verdiği borcu... Ancak ne zaman ki 40 yaşını aşar ve o dillere destan güzelliği bozulmaya yüz tutar; arar beyefendiyi ve 365 günlük alacağını tek tek tahsil etmeye başlar. Özellikle balo günleri, bütün çizgileri yok olmuş bir yüzle ve körpe bir bedenle girer salonlara... Gece odasına sızmayı başaran aşıklari, gece yarısından sonra yüzünün nasıl kırıştığını hayretle gözlerler... Her gençleşmenin ardından uyanış anı daha acı verici olur. Çünkü yaşı ilerledikçe, o hali ile 23 yaşı arasındaki fark daha da açılır. Fark açıldıkça "bir gün, bir saat, bir an olsun" gençlik aşısını tatmak daha güzel gelir. 
Ancak sayılı gün çabuk geçer. Kalan günlerini hoyratça harcayan prenses, geri isteyebilecegi sadece bir günü kaldığını fark eder: "Bir günlük ışık, sonra sonsuza dek karanlik..." 
Atesli bir sevgilinin bütün bedenini okşaması için o tek günü özenle saklar. Bu son yasam parasını harcamak için çılgınca bir istek duysa da kıyamaz bir türlü... 
Nihayet evine gelip, öyküsünü dinleyen ve dizlerine kapanarak gençliğinin son gününü kendisiyle geçirmesi için yalvaran bir adamın teklifini kabul eder. 
"O gün" geldiginde adam, en şık elbisesi ve titreyen yüreğiyle açar bahçe kapısını... Kadının villasına girer, iki kişilik hazırlanmış masada mumların yandığını görür. Bir süre bekledikten sonra meraklanıp prensesin kapısını tıklatır. Yanıt gelmeyince açıp girer. Dört bir yana savrulmuş görkemli giysilerle dolu odada prenses aynanın karşısında bir kanepeye uzanmıştır. Yüzü bembeyazdır. Gençliğinin dönmesini beklerken son nefesini vermiştir prenses... Adam bu ani ölümün nedenini yerde buldugu mektupta okur. Satırlar, borçlu beyefendiye aittir: 
"Soylu prenses! .. Size borçlu olduğum son gençlik gününü geri veremeyeceğim için çok üzgünüm. (..)  En derin bağlılığımla..." 
* * * 
Erikler, kirazlar, çileklerle çıkageldi mi Haziran, pupa yelken kıpırdanır içim... 
Saçlarını ilik rüzgarlara salıp uzak başkentlere spor arabalar süren coşkulu kadınların şarkılarını dinlerim Haziran'da... Ardında veda mesajları bırakarak hep ertelediği düşlerinin peşisıra yüksek dağlara tırmanan öfkeli kadınların öykülerini okurum. Ve geleceğe ödünç verdigim yaşanmamış günlerimin yasını tutarım sessiz sedasız... 
Yaşam... O hepimize borçlu olan hergele, öder inşallah bir gün hesabını... Yaşarız ertelediklerimizi, "gençliğimizin son günü" çalınmadan elimizden...



"Pia"yı tanır mısınız? Pia, Attila İlhan'ın şiirinde bir meçhulün adıdır.Şair bir şehre geldiği vakit, Pia başka bir şehre gider hep... O yüzden "Ne olur, kim olduğunu bilsem Pia'nın / ellerini bir tutsam, ölsem" der İlhan...
"Belki de o kadın aslında Pia... O hiç olmayan kadın..." Aklımda kalanlar, imkansız aşkların kadınları... Yaşanmış aşklar kalmıyor. Bitiriyorsunuz karşılıklı... Hatırlanan, askıda kalmış aşklar... "tanımamaktan, bilinmezlikten kaynaklanan bir duygu" diye tanımlıyordu: "Aynı evde yaşayınca bilmeye, tanımaya başlıyorsun. Aşk da uçup gidiyor". 
Ne garip değil mi? Kadın ve erkek, Adem ile Havva'dan beridir hep o "yasak meyve"nin peşinde koşup durdular. Kim bilir kaç kuşaktır sabırla, özlemle, ümitle, ölesiye, birbirlerine kavuşacakları, bir yastığa baş koyacakları günü beklediler.
"Aşk-ı Memnu", gözünü vuslata dikti asırlarca... Bu marazi tutku, şiirlerden, masallardan koca bir külliyat doğurdu.
Sonra... Gün geldi; devir değişti. "Sevenleri ayıran zalimler" devrildi. Eros, tutuksuz yargılanmak üzere salıverildi. Sevenler nihayet kavuştular. Ve buluştukları anda aşk, uçarken bahar kokuları saçarak rengarenk parıldayan narin bir sabun köpüğü gibi sönüp dağıldı avuçlarında... Anlaşıldı ki vuslat, aşkın miladı değil, celladıymış.
Yüzünü bile görmediği sevdalısı için dağlar delen Ferhat, asrımızda nihayet vuslata erince Şirin'e dönüp bakmaz, internet başından kalkmaz oldu. Sevdalısını bir kez görebilmek uğruna yıllarca pencerede bekleyen Leyla, evleneli beri, Mecnun'u kafaya takmaz, merak edip cama çıkmaz oldu. O zaman anlaşıldı ki, aşk gücünü kıstırılmışlığından alıyor, karşılıksızlığından, naçarlığından besleniyor.
Aşıklar yakınlaştıkça, aşk uzaklaşıyor. Nazım "Sende ben uzaklığı, sende ben imkansızlığı seviyorum" diye yazmıştı sevdalısına... Çünkü Veysel'in değindiği gibi, deryaya akan bir nehir, aslında deryaya değil, mütemadiyen ve hararetle ona doğru çağlamaya tutkundu. Cazip olan, maksut mahalden ziyade; bizatihi seyahatti.
Aşk bir tahayyüldür. Ebediyen müptelası olacağınız bir serap... Dokununca dağılan bir kumdan kale...
Ben bu sırra ilk kez Metin Erksan'ın "Sevmek Zamanı"nda ermiştim. Duvarda fotoğrafını görüp vurulduğu kızın gerçeğiyle karşılaşınca dünyası yıkılan Boyacı Halil, sonunda kendi tahayyülünün hakikatin sıradanlığıyla aşınmasına izin vermemiş, kızı bırakıp sevdiği fotoğrafla göle açılmıştı.
Zor olan da budur zaten: Aşkı her daim kendinde yaşatabilmek... Bu anlamda aşk tek kişiliktir.Bizim icadımızdır. Meçhule adanmışlığımız... Gönüllü esaretimiz... Bir muammanın peşinde tarumar olmayı göze alışımız...
İnsanoğlu birbirine varıp birbirini tükettiğinden beridir, ancak kafasındaki hayale tutunarak mutlu olabiliyor; her gördüğünde o hayali arıyor, her sevdiğini o hayal sanıyor, her hayal kırıklığının kahredici keyfinden melankolik bir haz alıyor. Ve yeniden Mecnun'a dönüyor.
Bugün "aşk devri"nden kalma bir sihirli lambayı umarsızca ovalayıp duruyorsak o yüzdendir... Belki Pia ansızın çıkıp gelir diye...



Ölüm değil beni korkutan! Boş bir yaşamın ardından varacağım “o” yer sıkıyor canımı. Nedir ki? Kırklı yıllar, ellili yıllar, billahi çok değil! Hele hele çizilen bu yolda bize hiç gelir. Ne beklersin yaşamdan “çorbacı? ” Ne bekler yaşam senden? İkiniz de tüketirsiniz hoyratça zamanı. İşte geride kalanlar sıkar biraz canımı...
Yedi yaşında başlarsın okula, sayma ondan öncesini. Sonra, yıllar yılı gider gelirsin, kara tahtalı değirmene, berrak zamanını öğütmek için. Yirmi iki civarı alırken diplomanı, tüketivermişsindir üçte birlik zamanı...
”Diploma yetmez! ” diyor topal “şarapçı”, “iyi bir işbul hele bakalım! Askerliğini de yap birde, sonra evlen bakalım...” İşte bir on yıl daha uçuveriyor ansızın. Yaş oluveriyor otuzbeş! Gerçekten yarısı mıdır yolun? Belki de yarısından da yakın. Geriye bakma sakın ey küheylan! 
Kopuverir zincirleri yaşamın, bir iplik gibi ansızın; "Hele bir borçlarımızı ödeyelim, sonra daha iyi yaşarız. Şimdilik biraz sabır" diyor karım Nazife! Eee doğru da söylüyor hani... “Hele bir başımızı sokacak yuva olsun da gerisi kolay” diyor. Eee bu da doğru hani...
İşte böyle yitiyor hep on seneler, eriyen buzlar misali. Karım, çocuklarım, kooperatif başkanım, yardımcım, tek tük arkadaşlarım... Ve Tv' deki haber spikeri! Bu kadar çevremdekiler. Bunlara bakıyor yıllardır gözlerim. İşte bu yüzdendir ki, “miyopsun! ” diyor doktorum. “Tak......'ne iki numara. “
Ellinci yaşgünümü, kimse fark etmiyor bile. Ufaklığın diploma töreni var. Ne biçim alış veriş bu? Anlayamadım gitti! Yapmak istediğim bir çok şey, özlem kapısında yitti... 
Hırs ile mutfağa, ne varsa atıştırmak için, sıcacık bir el tutuyor elimi “perhiz yapmalısın artık! ” diyor karım Nazife. Eee foğru da söylüyor hani. Kalan on yılımın birkaç yılı hastalıkla geçiyor. Gerisi de torunların peşinde...
Eee "ulan hani yaşayacaktık! " diye bağrınıyorum. "sakin ol! tansiyonun düşecek" diyor karım Nazife. Eee doğru da söylüyor hani. Nedir yaşamın kısır döngüsü anlayamadım gitti. Elimdeki tek sermayem de bir gün gibi bitti. ”İyi yaşadık, hoş yaşadık” diyor karım Nazife. “Patronların da pek severlerdi çok da çalışırdın hani. Bak herşeyimiz var, büyüdü sayılır çocuklar da, daralacak ne derdin var? Haydi neşelen artık.” Eee doğru da söylüyor hani. Bir karı, birkaç çocuk, bir ev ve araba. İşte yaşamın bilançosu...
Hayır! Hayır! Korkuyorum ölümden! Boşa geçen bir yaşamın ardından nasıl gidilir ki “oraya”? Özgürce çizmeliydim yaşamımı zorda olsa, özgürce ulaşmalıydım sona, yalnızlıkla bile yaşansa… Kanaviçe gibi dokumalıydım, güzellikleri, gizemleri. Ter basıyor fırlıyorum yataktan. “Dönüp durma” diyor, karım Nazife, yarı uykulu. "sıkıca örtün de uyu" Eee doğru da söylüyor hani. 
Tüketmek için bunca acele ettiğiniz takvim yapraklarına, onca hızla çevirdiğiniz akreplere yelkovanlara, içine gönüllü daldığıniz o insafsız rutin çarkına şöyle bir uzaktan baktığınızda ne hissediyorsunuz? "Ne kadarı benim hayatım," diye soruyor musunuz? Ne kadarını başkaları yaşamış benim yerime ya da ben başkalarının? "Aynadakinin ne kadarı benim, ne kadarı oynadıklarım? 
Sevgiyi koydum kum saatinin dolu dizgin akıp giden kumlarının her bir zerresine. Çünkü bir tek sevgi var elimizde; bunca yıldan damıtılıp gelen... Yine bir tek o kalacak, yaşanacak yıllarından geriye... Bir tek sevgi olacak bunca telaştan artakalan... Ötesi yalan...



Kedilerle ilgili bu durumu yeni ögrenmistim; 
Normalde sokak kedisi kendini saldirgan köpeklere karsi koruyabilirmis. Bu direnci kiran tek sey neymis biliyor musunuz: Sevgi... 
Insanoglu, eger bir sokak kedisinin basini oksar ve ona sefkat gösterirse kedicik kendisinin koruma altinda oldugunu zanneder ve sivri tirnaklarini içeri çekermis. Ve vahsi köpeklerin azgin dislerini girtlaklarinda veya itlaf ekiplerinin zehirli etlerini midesinde bulurmus. Küçücük bir dokunusta gardi düsen ve ölümcül yaralara açik hale gelen sarmanlarin kaderinde kendi ask hayatimizin hülasasini buldum.Biz de Eros'un sefkatine siginip, sevdalaninca en mahrem zaaflarimizi elevermiyor muyuz? Yillar yili ardina sigindigimiz barikatlarin anahtarini gönüllü teslim edip, tirnaklarimizi içeri çekmiyormuyuz? 
Sevginin bizi kollayacagina, sarip sarmalayacagina dair ön kabulümüz yüzünden koruma duvarlarimizi gönüllü kaldirip, yaralarimizi açik hale getirmiyor muyuz? Sonra neoluyor? Sevdamiz en büyük zaafimiza dönüsüyor. Saçimizi oksayan elin bizi ilelebet kollayacagina inaniyor, tatli sözlere kaniyoruz. Taklalar atip, cilveler yapiyoruz. Ve en ummadigimiz anda, en korunaksiz halimizle Kalaniyoruz askin hoyrat yüzüne... Sefkatimiz katilimiz oluyor. Ders almak mi? Ne münasebet! ..Daha son ihanetin yarasi kabuk baglamadan, yeni yaralar için araliyoruz kalbimizin kapilarini...
Zavalli bir kedi yavrusundan farkimiz yok askin karsisinda... Boynumuzda, kalbimizde pençe pençe darbe izleriyle, her sicak dokunusta çocukça uysallasip, her hayalkirikliginda "köpek gibi" pisman olarak, her terkediste aci çekip her dönüste biraz daha kanayarak, kanayan yerlerimizi kediler gibi dilimizle yalayarak, "Bir daha asla"larla "Daima"lar arasinda yalpalayarak yara bere içinde yasiyoruz.
O yüzden "Melek"ler, içe kivrik patilerle gömülüyor. Ve hayata "Seytan"lar hükmediyor. Belki de en iyisi kuyrugu her daim dik tutmaktir... Sefkate kanmis mefta bir ev kedisi olmaktansa, gardini almis hayatta bir sokak kedisi kalmak daha iyidir.



Bir nisan melteminde, "Ne olacak bu memleketin hali" sorularıyla memleketi ve çevreyi bunaltmak yerine, kuytuda bir hamağa kurulup güneşle halvet olmanın, kulağımı uyanan toprağın sesine, burnumu rüzgarın nefesine verip baharla kadeh tokuşturmanın tadını keşfettim. Her bahar yenileniyordu insanoğlu; bir başka deyişle, "Bir nisan bir insan"dı.
Onları görür görmez tanıdım.
Benim eski hastalığıma tutulmuşlardı.
Bir tüberkülozlu bir diğerini nasıl öksürüğünden tanırsa, ben de onları cep telefonlarının sesinden teşhis ettim. Bacaklarında uzun şort, başlarında hasır şapka, ayaklarında şıpıdık terlik, ellerinde cep telefonuyla geldikleri kumsalın her köşesinde cırcır böcekleri gibi arsız ötüp duruyorlardı. "Cırrr" sesini duyar duymaz telaşla fırlayıp avuçlarındaki kumları silkeliyor, sonra da yüzlerini denize verip koca göbeklerini ovuştura ovuştura uzun uzun konuşuyorlardı. Ardından telefonu eşler devralıyor, arada çocuklarını çağırıp "Gel yavrum anneannen bayramını kutlayacak" davetiyle emaneti ailenin en küçüğüne devrediyorlardı.
Büroyu tatil etmemiş, sırtlayıp getirmişlerdi adeta...
Evlerinde internet bağlantılı dizüstü bilgisayarları, bütün kanalları çeken uydu antenleri, "ne olur ne olmaz" diye yanlarına aldıkları takım elbiseleri de olduğundan emindim.
Emindim; çünkü bir süre öncesine kadar ben de onlardan biriydim.
En güzel tatil sabahlarına, günün gazetelerini alabileceğim bir bayi aramakla başlar, bulamazsam konu komşuya sırnaşırdım.
İşkoliktim. Çalışmadığım her dakika kendimi kötü hissediyordum. Denize dalsam yazı konusu çıkarıyor, bir müze gezsem belgesel kokusu alıyor, kumsalda güzel bir kadın görsem tv kadrajına oturtmaya çalışıyordum. Kulağım her daim telefondaydı. Diz üstü bilgisayarım şımarık bir çocuk gibi dizimden inmezdi.
Geceleri insanlar sahilleri gezerdi, ben tv kanallarını...
Sonra tedavi oldum.
"Tembel hakları evrensel beyannamesini" okudum. Yan gelip yatmanın en temel insan haklarından olduğunu, hiç kimsenin isteği dışında çalışmaya zorlanamayacağını öğrendim.
Ütopyalar insanlara daha az çalışma, daha çok boş zaman vaadediyorlardı.
O halde hedef buydu: Tembellikten artakalan boş zamanları çalışmaya ayırmak, "Niye hiç çalışmıyorsun" sorularını da "Hiç boş vaktim olmuyor ki" diye yanıtlamak...
Doğrusu bahar, bu tedavi sürecinde en etkili ilacım oldu.
Orhan Veli'yi evkaftaki memuriyetinden eden havalarla iyileştim.
Bir nisan melteminde, "Ne olacak bu memleketin hali" sorularıyla memleketi ve çevreyi bunaltmak yerine, kuytuda bir hamağa kurulup güneşle halvet olmanın, kulağımı uyanan toprağın sesine, burnumu rüzgarın nefesine verip baharla kadeh tokuşturmanın tadını keşfettim. Her bahar yenileniyordu insanoğlu; bir başka deyişle, "Bir nisan bir insan"dı.
İşte bunu öğrendiğim için tatilde eski hastalığımın pençesinde can çekişenleri görünce yanlarına gitmek, cep telefonlarını anteninden tuttuğum gibi denize atmak ve sonra onları şaşkın bakan gözlerinden öperek, "Üzülme yavrucuğum" demek istedim, "İyileşeceksin. Gör bak, onlarsız kendini daha iyi hissedeceksin."
Yazıya, tembellerce "Düzeltilmiş" bir La Fontaine masalıyla son verelim:
Karınca yine deli gibi çalışmış o yaz; dere tepe gezip kış için yiyecek depolamış. Ağustos böceği ise yine dalgasını geçip şarkılar söyleyerek çiçek çiçek gezip eğlenceye vurmuş kendini... Sonra kış gelmiş. Karınca tam biriktirdiklerini yemeye koyulmuş ki kapı çalmış: İki dirhem bir çekirdek Ağustos böceği... başında şapka, elinde bavul... "Hayrola" diye sormuş karınca... "Paris'e tatile gidiyorum, bir isteğin var mı" diye sormuş bizimki... Karınca öfkeyle, "Tek bir ricam var" demiş, 
"Söyle o La Fontaine denen madrabaza, bir daha öyle poposundan masal uydurmasın..."



İnsanların birbirini tanıması için en iyi zaman, ayrılmalarına en yakın zamandır" der Dostoyevski... 
.........
Veda acısı, kabuğunu soyar insanın; yıldızını kazıyıp çırılçıplak ortaya serer. Birlikteliğin örttüğü tüm kusurları ayrılık sergiler. 
Bir ayrılık arifesinde helalleşilir ve o an hakiki tabiatlarıyla yüzleşilir. "Ölene kadar" diye söz verilmiştir, ama "ölüm yolunda" başka tercihler belirmiştir. Kararsız prensesin vicdanı azap çekerken 7 cücelerin somurtkanı "aklını başına" al diye fısıldar kulağına; haytası ise "kalbinin sesini" dinle diye çekiştirir eteğinden.
Hep hayran bakan gözlere, hatalar takılmaya başlar. "Ama"yla biter alelade iltifat cümleleri: "Sen iyi bir insansın, ama arkadaşların kötü", "Seni seviyorum, ama bu ilişkide mutlu değilim", "Ben baska türlü bir beraberlik düşlemiştim" vs..vs.. 
Sonra gelsin uykusuz geceler... Bir türlü karar verememeler... Ruhen gidip gelmeler... "Hele biraz daha zaman geçsin" diye nikah ertelemeler... Birlikteymiş gibi yaparken, sevecek başka yüzler, yüzecek başka denizler kollamalar.. "Aslında bütün bunlar bizim iyiliğimiz için"e kendini kandırmalar. 
Sonrası hep aynı: Bekleyenin "Hani sonbaharda buluşacaktık. Hazan geldi geçti, sen gelmez oldun" sızlanmaları... Bekleyenin "Geliyorum az kaldı" oyalamaları... Bittiğini bile bile işi uzatmalar; söyleyemedikçe hepten batağa saplanmalar... Terke makul bir gerekçe ararken hepten çarşafa dolanmalar... Veda konuşmasında süslü iltifat cümlelerinin arasına, o cümleleri hiçleştiren mayınlar serpiştirmeler...
Üzgün görünmeler... Bağış dilenmeler..."Ama kaçınılmazdı" demeler... "Sözünden caydın" yakınmalarını "Sen de eski sen değilsin. Değişmişsin" diye göğüslemeler... Asıl kendinin değiştiğini bilmezden gelmeler... 
Ve son sahne; Terk edenin o mahçup "Yapamıyorum, dayanamıyorum.. Her şeyi denedim.." itirafına karşılık terk edilenin kırık çalımı: "uğurlar olsun! Ben yoluma devam ediyorum".
İhanetler hep böyledir: ilki, bir yenisine gebedir; ikincisi daha az acı verir. Ondan sonra dur durak yoktur: Güvenilmez aşık, sevdikçe kıran, gezdikçe ardında bir kırık kalpler mezarlığı bırakan bir dervişe döner. Artık acılara hapsolmuştur: Buluşmak istedikçe ayrılacak, birleşmeye çalıştıkça parçalanacak, sonunda terk ettiklerinin "ah"ı tutup, terk edildiğinde, mukadder yalnızlığına kapanacaktır.



Kaç baharı gerçek sanıp kandık söylesenize... Kaçına "Nihayet" hasretle kucak açtık ve kaçında yanıldık... Kaç kez ayaz vurmuş dallarımızda filizlerimiz söndü. Yine de uslanmadık. Yine geveze bir dosta sırlarımızı açar gibi açıldık yalancı bahara... 
Yine yanıldık. Peşinden bastıran tipiyle ayıldık. Ne yapalım ki, dalında patlamayı bekleyen bir tomurcuk gibi susamıştık ilkyaza... Kaç zaman olmuştu kendimizi güneşin kollarına bırakıp, ormanda yayılan kekik kokularıyla sarhoş olmayalı... 
Tahmin ediyorduk, üzerimize katran rengi bir kafes gibi çöken bulutların ardında güneşin gülümsediğini... Daha ilk ışınları deler delmez kafesi, açtık iştahla ruhumuzun pencerelerini... 
Bahar öyle kolay gelmezdi aslında; biliyorduk; yanlış baharlarda az mı ayaz yemiştik. Kaçımız mart güneşine aldanıp açılmış ve kara kafesin ağına düşmüştü yeniden... 
Bahar, ilan - ı aşk mevsimiydi; astık aşklarımızı ilan panolarına, sevdalar yasakken daha... Bahar, barışın mevsimiydi; müjdeledik barışı, silahlar konuşurken hâlâ... 
Söyledik, ancak yazın söylenecekleri, güneş henüz toprağı ısıtmamışken... Cemreler düşmemişken ilkyazın koynuna... 
Yalanmış meğer bahar; daha vakti değilmiş, aşkın da barışın da... Güneşe kananlar, yazı beklerken bahardan oldular; kesildi sesi soluğu, erken öten horozların... İyisi mi itirafçı olalım; biliyorduk "İşte bahar" derken, ardından gelecek ayazı... 
"Yalan bu çıkma" demişti temkinliler, edbirliler, "çıkarken üstüne kalın bir şey al"anlar, "başına bir iş gelmesin"den ürkenler... Ama bahar, olanca işvesiyle sokağa çağırıyordu. Aşk, ilan panosuna asılmayı bekliyordu, barış bir kuş gagasında müjdelenmeyi... 
"Erken mi geç mi" hesabına gelmezdi ikisi de... Peşlerine düşülmeli, ilan edilmeli, müjdelenmeliydiler. Güneşi görür görmez seranada ve barış türkülerine başladık. Vakti gelmeden açıldık, geç kalmadan davranma telaşında... Erkenmiş. Kursağımızda kaldı bahar sevinçleri... 
Erken öten horozlar, erken açmış çiçekler, erken doğmuş bebekler gibi kesildik, solduk, öldük. Yine tedbirliler ulaşacak salimen yaza; biz yakalandık, zalim ayaza... 
Ama itirafçı olsak da pişman olmadık. Az da olsa ısındık hiç olmazsa... Vakitsiz de olsa söyledik, söylenmesi gerekeni... "Bahar yalan mıymış gerçek mi" dinlemedik. Güneşin ilk dokunuşuyla haber verelim dedik, ardından gelecek müjdeyi... 
Aşk için erkendi belki; barış henüz uzak... 
Ama ikisi de gelecekti nasılsa sonunda... 
Hep bildik ki, habercisidir yalancı bahar, sahicisinin... 
Bazen vaat, hediyeden de kıymetlidir. Kesilmeyi göze alıp erken ötmek yeğdir çoğu zaman, susup doğru zamanı kollamaktan... 
Sonunda olan yalana kananlara olur, onlar müjdeledikleri şeyi göremeden giderler. Lakin çoğu buna gönüllüdür. Güneşe en erken onlar dokunmuşlardır, elbet en erken yanan onlar olacaktır. 
Belki "İkinci Bahar"ı yaşayanlar bilir kıymetlerini...



Havana’da Ernest Hemingway’in 7 yıl yaşadığı otel odasını gezmiştim yıllar önce… 
Hotel Ambos Mundos… 
511 numaralı oda… 
Hemingway, pencereleri körfezin girişine bakan bu küçük odada 1932-1939 yılları arasında yaşamış ve ünlü romanı “Çanlar Kimin İçin Çalıyor” u orada yazmış. 
Şimdi müze olan evin salonunda oltaları ve eşyaları duruyor. 
Camekanlı bir bölmede, Londra’daki yayınevinden gelmiş bir mektup var: 
“Çanlar” ın 45 bin sattığını müjdeliyor. 
Odayı, aklımda hep aynı soruyla gezdim: 
Devrim öncesi gerillalara para yardımı yapan, devrimde Castro’yla omuz omuza yürüyen adam, ne olmuştu da devrimden hemen sonra, 1960’ta Küba’yı terk etmiş, İspanya’ya, yalnızlığına dönmüştü acaba..? 
* * *
Aradığım cevabı Adem Eyüp Yılmaz’ın “Edebiyat ve İntihar” (Selis, 2003)  kitabında buldum. 
Hemingway, 1954 yılında, Kübalı yaşlı bir balıkçıyı anlattığı “Yaşlı Adam ve Deniz” adlı romanıyla Nobel edebiyat ödülünü almış ve törende yaptığı konuşmada şöyle demişti: 
“En iyisini yazmak, yalnız bir hayatı gerektirir. Yazar için yapılan organizasyonlar, yazarın yalnızlığını hafifletir. Bunun, yazarı geliştireceğinden şüpheliyim. Yalnızlığını dağıttığı sürece popülaritesi artar, ama o oranda da işleri kötüye gider”. 
Birkaç cümle daha… ve sonuç: 
“Sanırım bir yazar için çok uzun konuştum. Bir yazar, söylemesi gerekeni konuşmamalı, yazmalıdır. Teşekkürler”. 
* * *
Yalnızlık, onun yazılarının mürekkebiydi. 
Bir de av… 
Şeker hastasıyken depresyona girip intihar eden babası gibi, ava meraklıydı Hemingway... 
Bir mektubunda avcılıktan söz ederken, “Temiz (acı çektirmeden)  öldürme sorumluluğumuz var” diye yazmıştı: 
“Ama eğer bir hayvanı yaralamışsak, o zaman da onu sonuna kadar izleme sorumluluğumuz var”. 
Belki de kendisinden söz ediyordu. 
Yaralı hissediyordu kendini… Ve yarasını gösterişli organizasyonlarla sarmak yerine, yalnızlığıyla hepten kanatıyordu. 
Bu sayede yazıyordu. 
“Paris Bir Şenliktir” de şöyle yazmıştı: 
“Sonbaharda hüzünlü olmayı ummuştun sen… Her yıl yapraklar ağaçlardan düştüğünde ve dalları rüzgar ve soğuktan çıplak kaldığında bazılarınız ölürsünüz. Ama sen, baharın her zaman geri geleceğini, ırmağın donduktan sonra tekrar akacağını bildiğin gibi bilirsin ki; soğuk yağmurların sürmesi ve baharı öldürmesi, genç bir insanın sebepsiz ölmesi gibidir”.
* * *
Nobel’i aldığı yıl, Afrika’da safari yaptığı uçak düştüğünde yaralanmıştı. Artık 60 yaşında ve 100 kiloydu. Karaciğeri, o kadar içkiyi kaldıramıyordu. 
Son romanı “Cennet Bahçesi” ni tamamlayamayacağını hissetti. 
Yazmadan yaşamak, yaralıyordu onu... 
Ve o, yaralı bir bedeni huzura kavuşturmak için, sonuna dek izlemek gerektiğine inanıyordu. 
1961 yılında şu satırları yazdı: 
“Uzun bir hayat, insanın iyimserliğini yok eder. En iyisi, vücudu eskitip yaşlandırmadan, hayaller yıkılmadan, gençliğin mutluluğu içinde ölmek, bir ışık seli içinde gitmektir”. 
O yaz, dağ evinin meşe lambrili salonunda, güvercin avlamak için kullandığı av tüfeğinin tetiğini kapının tokmağına bağladı. 
Ve kapıyı kapattı. 
Avladığı son güvercin, kendi yaralı bedeni olmuştu.



Ben en özel en güzel eşyalarımı kendim için, hiç bekletmeden kullanırım. Siz de öyle yapın. Çünkü yarın hayatda olmayabiliriz. Ya da sevdiğinizi söyleyeceğiniz kimse olmayabilir. Hani gardirobunuzda küflenen o en sevdiğiniz elbiseniz var ya, o çok özel gün için beklettiğiniz, giymelere kıyamadığınız o alımlı tuvalet, o cakalı takım, o göz alıcı kazak... Bugün giyin onu! ... Beklediğiniz o güzel gün hiç gelmeyebilir çünkü...
Değerli misafirleriniz için sakladığınız çay takımlarınızı çıkartın dolaptan; en yakınlarınızla için çayınızı; kimseniz yoksa kendiniz çıkarın hoş bir takımdan çay yudumlamanın doyumsuz keyfini...
Haydi, açın, nicedir kapalı duran misafir odanızın kapısını. Yıpranır diye korktuğunuz koltuklara serilin gönlünüzce. Çalın, çalmak için önemli! bir konuk beklediğiniz eski plakları bu gece...
Çalmaya vesile beklerken salonda ki büfede yıllandırdığınız şarabı geciktirmeden açın ve kana kana için. Sakladığınıza değecek biri hiç gelmeyebilir; sizden değerlisi bulunamayabilir.
Çimlerle buluşmak için düzgün havayı, kırda öpüşmek için doğru sevdayı beklemeyin. Hep ertelediğiniz pikniğin günü bugün... "Haftaya giderim" dediklerinizi ziyarete gidin acilen. Haftaya orada olmayabilirler. Babanızın elini öpecekseniz, oğlunuzu lunaparka götürecekseniz, aşkınızı ilan edecekseniz; ... şimdi yapın! 
Ve, ne olur, söylemek için özel bir an beklediğiniz o sihirli sözcükleri hemen söyleyin sevdiğinize. Söylemeye niyetlendiğinizde çok geç olabilir. Daha kaç bahar olacak ki hayatınızda? Yaşamı ertelemeyin, beklediğiniz "o gün" işte "Bugün! "



Yüreğimi sıkıştıran bu kesif hüzün, belki de terketmişlere özgü gizli bir terkedilme duygusudur.
Özledim seni...
Ayrılık yüreğimi karıncalandırıyor nicedir...
Beynimi uyuşturu­yor özlemin...
Çok sık birlikte olamasak bile benimle olduğunu bilmenin bunca yıl içimi nasıl ısıttığını yeni yeni anlı­yorum.
Yokluğun, hatırlandıkça yüreğime sapla­nan bir sızı olmaktan çıkıp mütemadi bir boşluğa dönüşüyor.
Sabahlara seni ok­şayarak başlamaları akşamları, her işi bir kenara koyup seninle başbaşa karşılamaları özlüyorum; oynaşmalarımızı, hırlaşmalarımızı, yürüyüşlerimizi, se­vimli ha­şarılığını, çocuksu küskünlüğünü...
Nasıl da serttin başkalarına karşı be­ni savunurken; ve ne yumuşak, bir çift kısık gözle kendini ellerimin okşayışına bırakırken... ya da kolyeni çözdüğümde kollarıma atlarken...
Hasta olduğunda, o korkunç kriz ge­celerinde günler, geceler boyu nöbet tuttuk başında... o şen kahkahalarına yeniden kavuşabilmek için sessiz dualar ederek...
"Atlattı" müjdesini kutlarken yor­gun bedenindeki yaraları okşayarak, doktorun böldü sevincimizi:
"Yaşayamaz artık bu evde... yüksek binalar ve be­ton duvarların gri kentinde" dedi, "O gitmeli... ve kendine yeni bir hayat çizmeli..."
Bilsen, ne zor gitmen gerektiğini bile bile "Kal" demek sana...
Ne zor, senin için ebedi mutluluğun beni unut­mandan geçtiğini bilmek...
Gitmeni asla istemediğim halde, buna mecbur olduğumuzu görmek ve sana bunları söyleyemeden "Git artık" de­mek...
"Beni ne kadar ça­buk unutursan, o kadar çabuk kavuşacaksın mutluluğa" demek sa­na ne zor...
Sesimi, kokumu çe­kip alıvermek beynin­den, sesin, kokun hâlâ beynimdeyken...
... seni görmemek ve belki yıllar sonra karşılaştığımızda bana bir yabancı gibi bakma­nı istemek senden...
... yeni bir sevdayı yasakladığım kalbime söz geçirmek...
... ve sonra kendi ellerimle bindirip seni yabancı bir arabanın arka koltuğuna, birlik­te güneşlendiğimiz on­ca yazı, yanyana titreş­tiğimiz onca kışı, pay­laştığımız bunca acıyı, onca kahkahayı ve bütün o uzak yeşillikleri katıp yorgun bedeninin yanına, ar­kandan pişmanlık gözyaşları dökmek ne zor...
... ne zor hiç tanımadan seni emanet ettiğim bir şoföre "Hızla uzaklaş buradan ve gidebileceğin kadar uzağa git" demek...
... yokluğunu beklemek, ne zor...
* * *
Bunları düşündükçe, şu anda uzakta bir yerlerde üşüdüğünü sezinleyerek panikliyorum. Bütün engel­leri aşıp terkedilmiş caddeleri, kimsesiz sokakları. yalnız bulvarları arşınlayarak sana ulaşmak, sessizce başını okşamak, kulağına sevgi sözcükleri fısıldamak ve yavaşça üzerini örtmek geçiyor içimden...
Paylaştığımız bir mazinin, yitirdiğimiz bir geleceğe dönüşmesinden hicran duyuyorum.
Gizli gizli hüzünlendiğim akşamlardan birinde, terketmişlere özgü bir terkedilme korkusunu da yüre­ğimin derinlerinde duyarak sana koşmak, yaptıklarım ve daha çok da yapamadıklarım için özür dilemek ve
"Geri dön bebeğim" demek istiyorum:
"Geri dön... kulüben seni bekliyor..."



Sabah’ta Mehmet Barlas yazınca haberim oldu: 
“İxtanbul.com” sitesinin anketinde yüzde 20 oyla “Türkiye’nin en entelseksüeli” seçilmişim. Hıncal Uluç, yüzde 14 ile ikinci, Ali Kırca yüzde 12 ile üçüncü… Baktım listedekilerin hepsi erkek… ve Orhan Pamuk dışında hepsi köşe yazarı… 
Barlas, anketle inceden dalgasını geçerken, (demek ki)  listenin altında kalanların üsttekiler kadar “anlaşılmaz veya gizemli” olmadıklarını yazıyor; nafile bir tartışmayı kışkırtırcasına… 
* * *
İnsan ne kadar ciddiye almasa da merak ediyor, (anketin deyimiyle)  “entelektüel”in seksüel hayatına duyulan ilginin nedenini… 
Acaba kalemini kağıda sürte sürte kıvılcımlar çıkaran bu insanların, yazdıklarını gerçekten yaşayıp yaşamadığını mı merak eder hayranları..? 
Yazının yaşama mesafesini mi ölçmek isterler? 
Ahmet Altan bir günah çağrısı gibi anlattığı o mağrur kadınlara dokunmuş mudur gerçekten? 
“En seksi erkek” yarışmalarının mütemadi galibi Ali Kırca, unvanını hak etmekte midir? 
Hıncal Uluç, hakkında yazacağı bir satırı yüreği titreyerek bekleyen o güzelim mankenleri kaleme alırken hiç mi etki altında kalmamıştır? 
Yazdığını yaşar mı yazar? Yoksa yaşayamadığını mı yazar? 
* * *
Belki yaşgününde bir portresinin hediye edilmesidir kadınları yaratıcı erkeklere çeken; belki günün birinde kendini bir roman kahramanı olarak görme tutkusu… Bir sabah uyandığında kendisi için bestelenmiş şarkıyı, milyonlarla birlikte radyoda dinlemenin coşkusu… 
Ona farklı dünyaların kapısını açacak, ama en önemlisi kendi ruhunun altın anahtarını sunacak, yani onu anlayacak bir erkek… 
Belki de seksapeli, bu farazi çilingirliğinden geliyor entelektüelin… 
* * *
Kimsenin hayalini kırmak istemem, ama biraz tarih bilen herkes o çilingirin kaç kapıdan mahzun döndüğünü hatırlar. 
Dünyanın en seksi kadını, bir entelektüelle evlenmişti; ama bu, onu intihara sürüklenmekten kurtaramadı. Oysa Marilyn Monroe da, ruhunu kaplayan buzları ünlü yazar Arthur Miller’ın eriteceğini sanmıştı. 
Leon Tolstoy, baldızıyla baloya gittiğinde, evde yalnız bıraktığı hamile eşinin gözyaşı döküp, günlüğüne “Ne kadar monoton bir hayatımız var” diye yazdığından bihaberdi. 
Bütün dünyanın sevdiği Dostoyevski, ünlü romanında İvan Karamazov’a şöyle dedirtmişti: 
“En zor seveceğiniz kişi, en yakınınızdakidir”. 
* * *
Romanlarında kadınları en derinden kavrayanlar, aşkın kitabını yazanlar, neden “en yakınındaki” kadınları anlayamamış, aşkları yazdıkları gibi yaşayamamışlardır ki Yaşamakla yazmanın tamamen ayrı şeyler olmasından mı? 
Herhalde…! 
Cesare Pavese’ye göre “Öykü ve şiir yazmak için doğmuş olanlar, aşık olmakla yetinemezler. Çünkü aşkın, sanatsal bir yapıtı oluşturacak entelektüel örgüsü yoktur”. 
Oscar Wilde, sanatçının nasıl (sadece)  tutkularıyla yaşadığını daha kısa yoldan anlatmıştır: “Şu dünyada, sadece iki trajedi vardır: Biri istediğini elde edememek, ötekisiyse elde etmek…” 
Belki de aşk, yaşanmaktan çok yazılmaya müstahak bir duygudur “entelseksüel” için…



Büyük bir bilgisayar firmasının genel müdürü, bilgisayar fuarında kendi standının bir işiyle uğraşırken 
telaşlı bir baba sokulur yanına...
"Kardeş bakar misiniz," der, tezgâhtar sandığı genel müdüre. 
"Çocuğuma bir bilgisayar almak istiyorum. Hangi modeli tavsiye edersiniz? Ram'i kaç olsun? Hafızası kaç gigabayt olursa iyidir? CD okuyucusu recordable olursa daha iyi olur mu? Ekran kartı kaç megabayt olursa iyi sonuç alırız? 
Bu modeli ileride updat edebilir miyiz? " Bilgisayar firmasının müdürü, nefes almadan konuşan ve isteklerini ardı ardına sıralayan baba sözünü bitirince araya girer...
"Çocuğunuz kaç yaşında? " 
"On bir."
"Siz ona en iyisi gidin bir bisiklet alin beyefendi." 
Ne zaman satanizmin pençesine düşüp intihar eden gençlerin haberini okusam gazetelerde, hep bu öykü gelir aklıma. 
Bilgi amacı ile kullanılmayan bilgisayarların insan üzerine tahribatından kuşkulanırım hep. 
Bu kez de öyle oldu zaten. Çocuklarını ortalıkta patırtı yapmasınlar diye dört - beş yaşlarında bilgisayarın önüne 
oturtan anne ve babalar, onlara artık bir bilgisayar oyunu kadar uzak kaldıklarını çok geç fark ettiler bence. 
Potansiyel katil yetiştiren Doom oyunlarının, kötü ile iyiyi ayırmaktan yoksun taze beyinlere şeytan veya kurban olmayı öğütleyen fantastik interaktif safsataların, büyücüler, cadılar, efsunlu yüzüklerden ibaret saçma sapan Hollywood yapımlarının o güzelim kuşağı gelip koyduğu yer elbette ki bir uçurumun kıyısı olacaktı. 
Üstelik en eğitimlilerin arasından çıktı bu intiharlar. 
Ve çok şaşırdı anneler babalar. Oysa o okula girebilmek için yıllarca bir tek şey öğrettiler çocuklarına:
"Bilgisayarının başına otur ve diğerlerini parçalamayı öğren. 
Eğer test sınavlarında senin yaşındaki 10 arkadaşını elersen, yani 10 arkadaşının hayatini kaydırabilirsen, 
onları mahvedersen yabancı dille eğitim yapan o okullara girebilirsin... Mutlu olmak için 10 kişiyi mutsuz etmen lazım 
çocuğum." Böyle hazırladılar çocuklarını hayata. "Parçala, yok et ve öldür..." Yok et arkadaşlarını. Öldüremediklerini de intihara teşvik et... Öldürdüğün sürece hayatta kalırsın evlat. 
Mutluluk sadece ve sadece basaridir. Oysa bir çocuğun mutlu olması için oyunları, bebeği, futbol topu ve bir bisiklet yeter... 
Bir bisiklet bazen daha çok şey öğretir çocuğa. 
Ama aileler arasında insan yetiştirmek yerine sınavları birer birer kazanan bir robot yetiştirme eğilimi daha çok ağır basıyor. Onları ağaç seven, deniz seven, kus seven, doğa seven birer çocuk olarak yetiştirmek yerine onlardan test hocasını sevmelerini istiyoruz nedense. 
Oysa düşünsenize; sadece hayvan sevgisi aşılasanız bile kedilerin katledildiği aptal aptal satanist ayinlerden 
uzak durur çocuğunuz. Sadece bir kedi sevgisi... Mırıl mırıl bir kedi sesi, gürül gürül akan bir hayat olur... 
Kumsala vuran deniz yıldızlarını kurtarmak için onları birer birer denize atan çocuğa "Kumsalda milyonlarca deniz yıldızı var. Ne fark eder ki" diye sorduklarında, denize fırlattığı deniz yıldızını göstererek "Bunun için çok şey fark edecek" demek için, dolaşılan kumsallarda hiçbir zaman "Game Over" yazmaz kumların üzerinde... 
"Game Over..."



Son zamanlarda bir lise mezuniyet balosunda bulundunuz mu hiç? Gitseniz, gördüğünüz ağır makyajlı, cesur dekolteli, yüksek topuklu, cep telefonlu kızların 16 - 17 yaşında olduğuna inanabilir miydiniz acaba? 
Levent'te bir estetik kliniğinde görevli bir uzmanla görüştüm. Dinlediklerime inanamadım 14 - 15 yaşında kızlar, ana babalarından habersiz gelip kaşlarını kaldırmak, fazla yağlarını aldırmak, selülit tedavisi yaptırmak istiyor"muş. 
Geçenlerde bir kız elinde Angelina Jolie'nin fotoğrafıyla gelmiş ve "Bununki gibi dudak istiyorum" demiş 18'lik bir kiz da göğüslerini büyütmesi için yalvarmış. "En büyük istekleri" neymiş biliyor musunuz? Zara'nın ya da Diesel'in 34 bedenine sığmak... 
Bunun için yarışıyorlarmış: "Çünkü televizyon da gördükleri mankenler 34 beden giyiyor. Onu giyebilmek için 44 kilo kalmaları lazım. Bunun için resmen aç geziyorlar. Gün boyu yedikleri, bir kase yoğurt, iki tas salata, sigara, kahve ve kola... 500 kaloriyle yaşamaya çalışıyorlar. O yüzden vücutlarında demir, sodyum eksikliği var. Yanlış beslendikleri için vücutları hızla deforme oluyor, müdahale için de bize geliyorlar." Uzman, bunun son 3 yılda gözlenen bir "patlama" olduğunu söylüyor: "Ben de anneyim, 18'lik 'lipolu' (yağ aldırmış)  kızları görünce dehşete kapılıyorum. Biriktirdiği 300 - 500 milyonla gelip 'Dudağımızı şişir' diyenleri 'Bırakın dudağınızı da gidin kafanızı şişirin' diye geri yolluyorum." 
Genelde üst gelir grubundan hastaları bulunan bir jinekoloğun gözlemleri daha da çarpıcı: Genç nüfusta müthiş bir uyanma var" diyor. 17 - 18 yaşlarında lise öğrencilerinin kürtaj için başvurduğunu söylüyor ve bazı gözlemlerini aktarıyor: Batı'da ergenlik yaşı 16 - 17'den 11 - 12'ye geriledi. Amerika'da 10 yaşa kadar düştü. Genç kızlar annelerinden çok daha erken adet görüyor artık... Bunun, iklimden beslenmeye kadar pek çok nedeni olabilir ama en önemli nedenlerinden biri "psiko - seksüel uyarımın artması"... Yani, okulda, çevrede ve özellikle de medyada cinsel teşhirin yaygınlaşması... 
Baştan çıkarıcı klipler, uyarıcı filmler, cinsellik yüklü diziler, çıplaklığa çağıran reklamlar, beyinde ergenliği erken uyandırıyor, cinselliğin keşfini hızlandırıyor. Özellikle varlıklı kesimden gençler, lise çağında, özentiyle büyük ve seksi görünme derdine düşüyor. Karşı cinsi de sadece bir seks nesnesi olarak görüyor. Anneleri mi? Onlar da kızlarının ponponlu çorapları ve lastik ayakkabılarıyla genç görünme çabasında...Küçükler büyük, büyükler küçük görünmek için yarışıyor adeta... 
Kimseyi suçlamayalım; bu tablo bizim eserimiz: İyi bir kalça sahibi olmanın, iyi bir kafa sahibi olmaktan daha fazla prim yaptığı bir ülkeden ne bekliyordunuz ki? Kafasını çalıştıranların kafasını koparırken, kalçasını çalıştıranları baş tacı eden bir toplumda nasıl çocuklara "Göğsünü değil, kütüphaneni büyüt" öğüdü verebiliriz ki? Yasak çare değil... Beyin faaliyetine itibar kazandırmaya ve öncelikler konusunda topyekün bir hesaplaşmaya ihtiyacımız var.



Geçenlerde GfK Panel şirketi tarafından yapılan bir anket, gençlerin kendi aralarında özel bir dil yarattıklarını ortaya koydu. 
Araştırma için 11 kentte görüşülen 15 - 24 yaş arası 1000 genç, en çok şu kelimeleri kullanıyorlardı:
"Kanka... sazan... kafayı yemek... kopmak... keklemek... kıl olmak... abidik gubidik... aganigi naganigi..."
Korkarım çoğunuz anlamadınız.
İşte köşemiz, bu dil bariyerinin yaratabileceği nesiller arası kopukluk tehdidine karşı müteessir bir tedbir olarak, bu kelimelerin manalarını yayımlıyor:
Kanka: "Kan kardeş"in kasıltılmışı; yakın arkadaş, dost anlamında.
Sazan: Kolayca aldatılan, saf kimse.
Kafayı yemek: Dengesiz davranışlarda bulunmak.
Kopmak: Kendinden geçmek. ("Kafadan koptum" da denir) .
Keklemek: Kandırmak, aldatmak.
Kıl olmak: Hoşlanmamak, gıcık olmak.
Abidik gubidik: Aşna fişne.
Aganigi naganigi: Kuş dilinde, sevişme.
* * *
Daha önceki kuşaklar arasında da dilde kopukluk yaşanmıştı, ama herhalde durum hiç sözlük gerektirecek kadar vahimleşmemişti.
Korkarım internet yaygınlaştıkça uçurum hepten derinleşecek.
Bir "chat" sitesine girip sohbete katılmayı deneyin de başınıza geleni görün:
Bakalım, "Slm" diye yazılan şeyin "selam" olduğunu, "nbr" yazıp "n'aber" diye sorulduğunu, "ii" harfleriyle "iyiyim" dendiğini, "u? "nun "Ya sen? " manasına geldiğini anlayabilecek misiniz? "Asl? " görürseniz, bilin ki, "age, sex, location" soruluyordur, yani "yaş, cinsiyet ve şehir"...
Ve veda faslında "bye" veya "muck"...
* * *
Bu tabloya bakıp hep birlikte "Türkçe elden gidiyor" diye feryat etmemiz mümkün; ama sorunun bunu aşan bir boyutu var.
Ben yukarıdaki çoğu kelimenin karşılığını Hulki Aktunç'un "Argo Sözlüğü"nden (YKY, 1998)   aldım. Aktunç, sözlükte, "argo"yu şöyle tanımlıyor:
"Kendi sosyal çevreleriyle sınırlı yaşayan ve toplumun geri kalan kesimlerinden ayrılmak ve/ya korunmak isteyen, yaşama ortam ve biçimleri birbirine yakın kişilerce yaratılıp benimsenmiş sözcük ve deyimler bütünü".
Anlaşılan o ki, günümüzün gençleri argo - pop - sokak - internet - reklam bulamacından yarattıkları bu özel dil aracılığıyla toplumun geri kalanından ayrılmaya ve korunmaya çalışıyorlar. Bu tuhaf dili, birbirlerini tanımalarını sağlayan bir "parola", kaçıp saklanabilecekleri bir "sığınak", başkaları denetlemeden dertleşebilecekleri bir "şifre" olarak kullanıyorlar.
Koca bir isyandan arta kalan yegane "yeraltı örgütü" bu...
* * *
Ayıplamayla, yasaklamayla bu örgütle başa çıkamazsınız.
Yaş ortalaması 24 olan bir ülke 70'liklerce yönetiliyorsa bunun "dile düşme"sini engelleyemezsiniz.
Siz onları anlamamakta direndiniz, sınavlarda süründürdünüz, sevmeyi, sevişmeyi yasakladınız, iş, fırsat eşitliği, konuşma şansı, seçme, seçilme hakkı vermediniz, ülke yönetiminden kovdunuz; işte şimdi onlar da sizi dilden kovuyorlar.
Derinleşen uçurumu doldurmanın yolu, dillerini değil, hallerini "düzeltmek"ten geçiyor.
O zamana kadar, bu dili öğrenerek, uçurumun üstünden karşı kıyıya bir köprü döşemeyi deneyebilirsiniz.
Bu köşeyi okumak iyi bir başlangıçtı.
"Haydi kankalar devam! .. Film kopmadan, düzeltelim façayı... Bye... muck..."



Otuzbeşime bastım geçen hafta... 
İlk Yarı bitti: Hayat: 1... Ben: 0... 
Ama belliydi böyle olacağı... Nicedir başlamıştı belirtiler: Yolda çocuklar "Amca şu topu atıversene" seslendiklerinde kuşkulanmışdım ilkin... Sonra saçlarımdaki beyaz teller tescilledi yarı yolun ufukda göründüğünü... 
Baktım lise fotoğrafları sararmış, sınıf arkadaşlarım yaşlanmış. Eş dost sohbetlerinde sağlık ve çocuk konuşulur olmuş... Seyehat ve aşk yerine... Gök gibi gürlemeye alışkın müzik setimin ses düğmesini kısar olmuşum, içerideki uçurtmanın ipini çekercesine...
"Bizim zamanımızda" diye başlayan nutuklar atmaya başlamışım mezuniyet törenlerinde -Hayret! Daha dün değilmiydi benimkisi? - Yıllar yılı dudak büktüğüm "Ölümden sonra hayat masallarını"na kulak kabartmaya başlamışım gizliden gizliye...
İple çektiğim haziranlara sırt çevirmişim... Yaşamın orta sahasına girmişim... İrkilmişim...
* 
Ruhumun ikizleri yine çekiştiriyorlar kollarımdan... Biri "Daha ne gördünki" diyor yüzünde papatyalarla "asıl şimdi başlıyor hayat! ... Bundan sonrası rahat! " Lakin, "Buydu işte görüp göreceğin" diye efkarlanıyor öteki... "2. yarı geçer hızla / yaşlanırsın zamanla." 
Yaşı genç olanlar 35'e uzak durduklarını sanarak, "Sahi oldumu o kadar! Hiç göstermiyorsun" tesellisindeler... 35'le çoktan tanış olanlarsa "Hayata hoş geldin" pankartıyla karşılamadalar... 
İlk yarı sadece bir ısınmaymış meğer: Ancak ikinci yarıda anlaşılırmış tadı; hayatın... Kavganın... Aşkın... Bense şaşkın... 
Devre arası bilançolarındayım: Son dönemde, kimbilir kaç eski anıyı yaralı ele geçirdim, belleğimin derinliklerinde? ... Kimbilir kaç kez kendime yakalandım, kendimden kaçarken... Ve sustum vicdan sorgularında... Aksisedamla bile dertleşmedim. Meğer ne yaman serüvenmiş hayat? Bazen yediveren gülleri gibi bereketli... Sanki hayat değil, Körfez kırizi mübarek: Bir koyup, beş alıyorsun... 
Yaşıyor, seviyor ve seviliyorsun... Bazense kıtlıkdan kırılıyor ortalık... Şaşırıp kalıyorsun... Oysa -herkes bilmezden gelsede- skoru belli oyunun. 30'larında dedeni ve neneni kaybediyorsun, 40'larında anneni ve babanı... Ve 70'inde kendini... 
* 
Şimdi devre arası / yolun yarısı... Bu güne dek ancak tanıştık hayatla... Ben O'na kendimi tanıttım... O bana kendini... Göğsüme madalya gibi dizdim hatıralarımı... (Zaferlerim onlar benim... Olgunluğumun yapı taşları...)  Ve derin bir yara gibi sakladım başarılarımı... Asansör çıkarken yukarı, dönüp bakmadım aşağı... Dönmesin diye başım... Ben istikballe arkadaşım... 
* 
Ne var ki yarım herşey... Hayat da yarım, sevdalar da... Daha diyeti ödenmedi sevinçlerin... İhanetlerin hesabı sorulmadı... Nazım'ın dediği gibi "kopardım portakalı dalından/ama kabuğu soyulamadı/sevdalara doyulamadı..." "Doydum" diyen görmedim ki zaten ben... Hiç doyulmaz ki zaten... Lakin gelde zamana anlat bunu... Sahi nedir bu telaş, bu kin? Sanki ölüye can yetiştireceksin... 
* 
Baktım ki ikinci yarı kapıda... Ve hayatın ceza sahası yakın... Doldurdum bir kara kutuya 35 yılın hesabını... Acılar, sancılar bir çekmecede, sevdalar diğerinde... Bir yerde hüzünler ve korkular, bir üstte sevinçler ve kederler... Kat kat, dizi dizi dizdim kullanılmış takvimlerimi... Sabırla kapattım kutuyu, sevgiyle mühürledim ağzını... İlk yarı bilançom o benim: Yangında ilk kurtarılacak... Kazada ilk açılacak... Yarımlar tam olduğunda kara kutuyu açıp bakanlar teşhis koyacaklar halime... "Çok mutlu olmuş, fazla yüksekten uçmuş zavallı" diyecekler, ya da "Sebepsiz alçalmış... Bile bile vurmuş kendini dağlara... " Fakat kara kutu ancak bir kısmını söyleyecek hikayenin... Kalanı benimle gelecek... Dağların yamaçlarına savuracağım en mahrem hatıralarımı... Reyhanlar saklayacak sırlarımı... Skoru bir tek Ege'nin suları bilecek... Denize kavuşabilirse eğer içimdeki nehir... 
Hayat: 0... Ben: 1...



bugün
bütün dillerde yağmura tutulduğum doğrudur
ince ince ağladığım 
sustuğum
ve yeniden yeniden seni biriktirdiğim doğrudur
acil şifa temennilerini başımla onayladığım
yeri göğü kucağıma sığdırıp taşıdığım doğrudur
tüm dünyanın menkıbelerini ezbere bildiğim
fravun mahkemesine sırtımı döndüğüm
yağmurdan yağma, buluttan doğma,
topraktan olma yanımı
rüzgarlara verip
medine’de hiç olduğum doğrudur.
kisranın sarayını yağmaladığım, 
karun’un halifesi olduğum, kuyunun, ateşin,
ashabı-ı uhdudun, mağaranın içinden geçip,
kırk gün kırk gece şam sokaklarında
kardeşlerimce aç susuz bırakılıp kedi köpek yediğim doğrudur.
çamurlu ve kanlı sulardan içtiğim doğrudur
beni hiç mi görmediniz
işlemeli bir mendil ve sırları yarı dökülmüş
eski bir ayna gibi cebinizdeyim
sustuğum kadar size döndüğüm
ve bugün bütün dillerde yağmura tutulduğum doğrudur
ince ince ağladığım 
sustuğum..



Köhne bir yük katarı gibi ayak parmaklarımızı ezerek önümüzsıra geçen yorgun asır, bizim asrımız değildi. Korkarım, tozu dumana katarak pürtelaş gelen yenisi de, o imanla beklediğimiz ahengin asrı olmayacak. Raylar üstünde alelade bir tımarhane bu... 
...tıklım tıkış vagonlarında vahşi bir itiş kakış; dumanında genzi yakan bir ihtiras kokusu... 
Şüphesiz zamanla bu cinnet de ufukta yitip gidecek; lakin bizim için başka katar yok ömrümüzün içinden geçecek. 
Görünen o ki kadınım, seninle biz, "hayat" denen bu metruk peronda, üzerinde adres yazmayan mektuplar gibi bekleşip, aşkımızı acılardan damıtarak yaşlanacağız. 
* * *
Öyle bir çağdayız ki, insanoğlu geçen asır düşünü gördüğü "denizler altında 20 bin fersah" yolu katedip, "arzın merkezine" yaklaştıkça, uzaklaştı insanlığından... 
Kalabalıklaştıkça arttı kayıtsızlığın ıssızlığı... 
Her bineni ise bulayan sefil bir trenle onun borsadan başka tapınak, paradan başka tanrı tanımayan son yolcuları, kainatın raylarındaki şiiri, ilhamı, aşkı ezip geçti. 
"Ah o gönül şarkıları" sustu önce... 
Sonra, sevdaların ömrü kısaldı; tadı kaçtı hasretin, şehvetin harı söndü. 
Sanal posta kutusu, mektubu öldürdü; bak, bir tek satır yok kalemimden sana kalacak. 
Silinip gidiyor telefondaki aşk mesajları; "seni seviyorum", -ki amentüsüdür itiraf gecelerinin- parfüm sıkılmış plastik bir gül dalının teybinde tutsak... 
Korkuyorum gülüm; "Seni seviyorum" desem sana, plastik kokacak. 
* * *
A kadınım, A hüznümün bahçesi...! 
Görmem mi sanırsın; sesi kısık gözlerinin nicedir... dudakların buselere sağır... Oysa ben, haykırmak için sesine, solumak için nefesine muhtacım. 
Bilsen neler verirdim bakışlarından o kederi silebilmek, sana itimadın hazzını yeniden verebilmek için... Lakin öyle bir tufana yakalandık ki, birbirimize kavuşmak için çekiştirdiğimiz kement boğuyor bizi... Mübadele garında saadet ülkesine kesilmiş iki "açık" biletle mecalsiz bekleşiyoruz. Kudretim olsa, seni bu harabe istasyondan kapar, koştukça yelelerinden takvim sayfaları uçuşan bir kısrağın terkisine attığım gibi, o çok sevdiğin ihtişam romanlarının mağrur asrına taşırdım. Soyunurduk bütün o delik deşik kostümlerimizden, boyası akmış maskelerimizden... mecburi rollerimizden... 
"Devamsızlık yüzünden" tarihten kovulmuş iki muzip çocuk gibi, azad olurduk kendimizden... Benim boynumda alıçtan kolyeler, senin tebessümünde sümbülden gamzeler; çözüp dudaklarımızın mührünü, iç çekişlerimizi toprağa gömer, her akşam ilk sana gülümseyen yıldızına ip dolayıp keyifle ayaklarımızı sallandırırdık dünyaya.... 
Dilimizde, "kavuşmanın tadını/ ayrılık feryadını" taşıyan bir şarkıyla... Uşşak makamında...



Aşk Budur!   Öyle tesadüfler vardır ya: Bir otobüs durağında poşetlerle beklerken, rastlaşırsınız aniden...
"Bu o..." diye içiniz titrer. Bir zamanlar yüreğinizi yakan aşık, sarkmış göbeği, ağarmış saçlarıyla karşınızdadır... İki elinde iki çocuk...
- Nasılsın? 
- İyiyim... Ya sen? ...
- Kızın amma da büyümüş... Benim de var 10 yaşında...
- Annen, baban? ..
- Babamı kaybettik. Annem hasta...
- Mutlu musun? 
Sessizlik...
- Telefonumu vereyim, ararsın belki...
İki yanakta iki masum buse; biri eski sevgiliye, diğeri onunla birlikte yitip giden maziye...
"- Kimdi o amca anne? .."
Yüreğinizde belli belirsiz bir iç çekme ve aklınızda hınzır bir soru işareti:
"Acaba? .."
*****
Aliye ile Ramazan' in aşk hikayesinde buna benzer bir hüzün gizliydi. Gerçi öyküleri, önce hakli olarak bir "tip rezaleti" olarak yansıdı Milliyet' in manşetine...
Ancak Ayşegül Aydoğan' ın haberi en az ilki kadar hazindi: Polis memuru Ramazan Bey, öğretmen Aliye Hanım'a 1954'te Karabük'te evlenme teklif etmiş. Annesine bakmak zorunda olduğundan kabul edememiş Aliye... Bir başkasıyla evlenmiş Ramazan... Üç çocuğu olmuş, ancak Aliye' yi hep aklında, göğsünde saklamış.
Gün gelmiş, eşi göğüs kanserine yenik düşmüş. Ailesi "3 çocukla bir başına bas edemezsin, evlen" diye tutturmuş. O da "Yıllar önce bir sevgilim vardı, evlenirsem onunla evlenirim" demiş.
17 yıl sonra gençliğinin Karabük' üne dönmüş ve Aliye'nin peşine düşmüş. Öğretmenlik yaptığı okulda bulmuş onu... Müdürün odasında beklemeye koyulmuş. Aliye odaya girip de eski aşkını karşısında görünce şaşkınlıktan dışarı kaçmış. 17 yıl önceki teklifi yinelemiş Ramazan:
"- Evet" demiş bu kez Aliye öğretmen...
28 yıl evli kalmışlar. İkinci baharı yaşamışlar. Malum, ikinci bahar, "son" bahardır. Orada aşk, hayatla cilveleşmekten çok, hayat denilen çileyi birlikte göğüslemektir.
71 yıllık yorgun kalbi teklemiş bir gün Aliye'nin... Ramazan bir ambulansla hastaneye yetiştirmiş eşini... Kabul etmemişler, paraları yok diye... Sonra bir başkasına... Yine ret... Aliye Hanım ölümün eşiğinde duyuyormuş Ramazan Bey' in çırpınışlarını; "Allah'ım bunlar ne yapıyor" diye ürperiyormuş. Ramazan Bey "ilk göz ağrım gidiyor" diye sızlanıyormuş için için...
"Ona bir şey olursa ben ne yaparım? .."
Sonunda Ramazan Bey'in yeğenlerinin parasıyla bir özel hastaneye yatırabilmişler. Sağ eli sımsıkı eşinin avucunda...
"İlk bahar"da çoğunlukla imkansızlıktır aşkı filizleyen, besleyen; "son bahar"daysa fedakarlık...
Bütün Dünya dergisinde vardı; çocuklara "Aşk nedir" diye sormuşlar. Söyle demiş afacanlardan biri:
"Anneannem sırtından hasta olmuştu. Eğilemediği için ayaklarına oje süremiyordu. Dedem devamlı elleri titremesine rağmen ananemin ayaklarına oje sürüyordu. Bence aşk budur."



Bazen öyle bir ilişkiye tutulursunuz ki, ne sevebilir, ne terk edebilirsiniz. Kör kütük bağlanmışsınızdır aslında... 
En güzel yıllarınızın, acı tatlı hatıralarınızın ortağıdır; iç çekişlerinizin sebebi, yazılarınızın ilhamı, sohbetlerinizin konusudur. 
Göz yaşlarınızda, bilinçaltınızda, kahkahanızdır. Korkunca saklandığınız bir sığınak, coşunca öptüğünüz bir bayrak... 
Sevdanız riyasız, çıkarsız, karşılıksızdır. Sınırsız ve nihayetsiz; "Ölmek var, dönmek yok"tur. 
Lakin gün gelir anlarsınız içten içe bir şeyin kanadığını... 
Tutkulu sevdaların gizli hançerleri başlar parıldamaya... Şurasından burasından eleştirmeye koyulursunuz: "Şöyle görünse, öyle demese, değişse biraz ya da eskisi gibi olsa..." 
Başkalarını örnek göstermeye, "Bak onlar nasıl yaşıyor" demeye başlarsınız. 
Hem birlikte yaşayıp, hem özgür olmanın yollarını ararsınız. Aşkınızın gözü kör değildir artık, yanlışını görür düzeltmek istersiniz. "Eskiden böyle miydi ya..." diye başlayan sohbetlerde açılır eleştirilerin kapısı; açıldıkça bastırılmış itirazlar yükselir bilinçaltından. 
Böyle süremeyeceğini bilirsiniz. Değişsin istersiniz.
O, sevgisizliğinize yorar bunu. İhanete sayar. Tutkulu ilişkilerde ihanetin bedeli ölümdür. 
"Ya sev böyle ya da terk et" diye gürler... 
Bir zamanlar bir gülücüğüyle alacakaranlığı ışıtan o rüya,bir kabusa dönüşür birden... Kapatır gönlünün kapılarını, yasaklar kendini size... Hoyrattır, bakmaz yüzünüze... 
Zehir akar dilinden, konuşturmaz, suçlar, yargılar, mahkum eder. 
Mühürler dudaklarınızı, yırtar atar yazdıklarınızı, siler sizi defterden... 
"İyiliğin içindi hepsi, seni sevdiğim için..." dersiniz, dinletemezsiniz. Ayrılırsanız yaşayamayacağınızı bilirsiniz, lakin böyle de sevemezsiniz. 
İhanetten kırılmıştır kaleminiz; severek, terk edersiniz... 
"Madem öyle"nin çağı başlar ondan sonra... 
Madem ki siz böylesine tutkunken, o hep başkalarını seçmiştir, madem ki kıymetinizi bilmemiştir, o halde günah sizden gitmiştir. 
Lanet ederek bu karşılıksız aşka, çekip gitmeleri denersiniz. Aşkın göçmenlik çağı başlar böylece... 
Daha özgür olacağınız limanlara demirlersiniz bir süre... Ne var ki unutamaz, uzaktan uzağa izlersiniz olup biteni. Etrafı bir sürü uğursuzla dolmuş, kurda kuşa yem olmuştur. Deli kanlılar, eli kanlılar, uğruna ölenler, sırtına binenler sarmıştır çevresini... 
Gurur duyar onlarla, koynunda besler gözünü oysunlar diye... 
Uğruna kan dökenleri sever, yoluna gül dökenlerden fazla... "Bana ne... Kendi seçimi" diye omuz silkmeye çabalarsınız bir süre. Ama sonra... Ansızın kulağımıza çalınan bir şarkı ya da bir kapı aralığından süzülüp gelen bir koku, hatırlatır onu yeniden... 
Yaban ellerde, başka kollarda ondan bahseder ağlarsınız. Kokusunu özlersiniz, türküsünü söylemeyi, şarkısını dinlemeyi, yemeğini yemeyi, elinden bir kadeh rakı içmeyi... 
Karşı nehrin kıyısından hasret şiirler haykırırsınız, sular kulağına fısıldasın diye... 
Dönüp "Seni hâlâ seviyorum" diye bağırmak geçer içinizden... Dönemezsiniz. Göremedikçe bağlanır, uzaklaştıkça yakınlaşırsınız. 
Anlarsınız ki bir çaresiz aşktır bu, ne onunla olur, ne onsuz... Hem kollarında ölmek, kucağına gömülmek arzusu, hem "Ne olacak sonunda" kuşkusu... 
Böyle sevemezsiniz, terk de edemezsiniz. 
Sürünür gidersiniz.



Bahar, yalvarırım çek git işine! .. Salma üstüme çiçeklerini... Aklımı çelme! ..
Her sabah çimenlerin çiyden ürpererek uyanıyor bahçemde; sonra güneşle oynaşıp tütsülenmiş gibi buğulanıyor. Ne zaman sokağa çıksam badem ağaçları salkım saçak çiçek... Kavaklar kıpır kıpır, ıslık ıslığa meltem... Kırda dayanılmaz bir kekik kokusu, toprakta türlü çeşit börtü böcek...
Yapma bunu bana bahar, böyle üstüme gelme...! 
Zaten damarlarıma zor zaptediyorum kanımı... Çoktan cemreler düşmüş beynime, yüreğime... Kalbimin buzları erimiş. Göğüs kafesimde ne idüğü belirsiz bir kıpırtıyla geziyorum nicedir... Bir de sen çıldırtma beni... 
Krizdeyim ben... Tembelliğin sırası değil, uyamam sana... Al git serçelerini sabahlarımdan, çağlalarına, kokularına hakim ol. Meltemlerine söyle, deli gibi ıslık çalıp sokağa çağırmasınlar beni... Bulutların üşüşmesin başıma... Girme kanıma benim... Yoldan çıkarma...! 
Sen ki en cilvelisisin mevsimlerin, afrodizyakların en etkilisi, sevdanın suç ortağısın. kıyma bana...! 
Biliyorum çünkü, yine kandırıp yeşillendireceksin aşka; gövdemi azdırıp sonra birden çekip gideceksin. Tam kanım kaynamışken sana, toplayıp allarını morlarını, beni bir kuraklığın ortasında terk edeceksin... O iple çektiğim ışığın, dayanılmaz olacak o zaman... Ne o delişmen sabahlar kalacak, ne günaha çağıran çapkın eteklerin uçuştuğu günbatımları... Tembel kuşların şakımaktan bitap, ebruli çiçeklerin kokmaktan... Buselerin nemi kuruyacak çöl rüzgarlarında... 
yeşerttiğin çiçekler, yürekler solacak; damar damar çatlayacak ruhumuz... Hayat, bir ezik otlar diyarına dönüşecek yeniden... Yüreğim viraneye... Her bahar sarhoşluğu gibi, geçecek bu sonuncusu da... Ebedi bahar, bir başka bahara kalacak. 
İyisi mi, hiç azdırma ruhumu bahar... İş açma başıma... Git işine! Yoldan çıkarma beni! ..



"Neyi arıyorsan sen, O'sundur" der Mevlana.. Zulmün peşindeysen zalimsin, aşkı arıyorsan aşık.... 
Elinden tuttuğumuz her sevgili, bizi sürükleyip, kendi iç dünyamızın derinliklerinde bir keşif gezisine çıkarır.Her ilişki, benliğimizde bir kazıdır aslında, her sevda ruhumuzun bir başka yüzü... Her aşkta kendimizi ararız, o yüzden bulduklarımız benzerimizdir.Resimlerini yan yana koyun sevdiklerinizin ve dikkatle bakın yüzlerine, onların suretlerinden kendi yüzünüz bakacaktır size... 
Aşk denilen kaleydoskobun buzlu camına gözünüzü dayadığınızda, binbir cam rengarenk ışıklar saçarak döndüğünde, her seferinde bambaşka şekiller ördüğünü görürsünüz. Her camda, farklı bir renginiz vardır; her şekilde sizden bir parça... Aşklarınız hülasanızdır.
Sevdiğiniz her adam, beğendiğiniz her kadın farklı ruh hallerinizi ele verir; arada bir çevirdiniz mi kaleydoskobu, cam paralar yer değiştirip yeni şekiller alır; hepsi siz... Sevgilinizin gözlerindeki dolunay, sizdeki ışığın yansımasıdır aslında; dilindeki sizin ilhamınız, tenindeki sizin yansımanızdır. Yoksa halâ bir sevdiğiniz, o henüz kendinizi bulamadığınızdandır...
Aşk, narsizmdir. 
Sevda, çevrildikçe içinizin farklı ışıklarını yakan eğlenceli bir kaleydoskop gibi başımızı döndürüyor. Ve biz, hep baharı takip ederek dünyayı gezen bir gezgin gibi içimizdeki eski baharları arıyoruz.
Narcissusu'u bilirsiniz; Öyle heybetli ve güzelmiş ki, bakmaya dayanazmazmış kendine... Gün boyu ayna karşısına geçip kara gözlerini, incecik burnunu, dar kalçalarını, kıvırcık saçlarını seyredermiş hayran hayran... Bir gün ırmak kenarında gezinirken, sudaki yansımasına ilişmiş gözü. Uzanıp, iyice bakmak istemiş. Tam gördüğünde kendisini, dengesini kaybedip düşüvermiş ırmağa, kapılıp gitmiş suya... Yeryüzünün en güzel 
insanının öldüğünü duyan Tanrı, unutulmaması için O'nu her bahar açan güzel kokulu bir çiçeğe dönüştürmüş, Narcissus, nergis olmuş.
Kıssadan hisse, benden size tavsiye, taze bir nergis verin bugün sevgilinize... 
Sonra da, nerede baharsa mevsim, rotasını oraya çevirip içinizdeki eski baharlara koşan bir gezgin gibi "Bahar getirdim sana" deyin. Baharın elinizde olduğunu unutmadan. Gözlerindeki ırmağa baktığınızda kendinizi göreceksiniz; dikkat edin de hayran olup düşmeyin... Düşüp bahar kokulu bir çiçeğe dönüşmeyin...



Bahar, alıp başını gitmelerin mevsimidir. Sebepsiz yere bazen... Önünü ardını hesaplamadan... 
Hesapsız, kitapsız çekip gitmelerin mevsimidir bahar... 
Bir bakarsınız kekik kokulu bir nisan sabahı koparıp alıverir sizi hayattan... Çiçek açmış bir kiraz ağacının hayaliyle yollara düşersiniz. Demir alır gönlünüzün limanındaki gemiler... Açılır gidersiniz... 
Aradığınız belki yüzülmemiş denizlerdir, belki keşfedilmemiş sevdalar, belki hiç yazılmamış satırlar... 
Yüzmenin, sevmenin, yazmanın heyecanıyla coşarsınız. Dünyaya sırtınızı dönüp yürürken, o yaşanmamışlıkların izini sürersiniz kuytularda... Ve çoğu zaman kendinizle karşılaşırsınız umulmadık bir köşebaşında... El ele tutuşur yürürsünüz içinizdeki çocukla... O'nu büyütmekten korkarak... 
Oysa fotoğrafları henüz tazedir dünün ayazlı gecelerinin... Kışı birlikte aştığınız dostluklar sımsıcak durur yüreğinizde... Sadakatin ve yerleşikliğin güvenli kolları huzur vaat eder ardınız sıra... İçinizin bir yerinde yuvadan erken ayrılmanın, sokakta hırpalanmanın korkusu... Sokakta ise dayanılması imkansız bir çimen kokusu... 
Sanki gitmek sadakattir; kalmak ihanet... 
Çünkü bahara söz geçmez. Önünde bir nisan sağınağı varsa geriye dönüp bakası gelmez insanın... Ilık bir rüzgar ruhundaki isyanı okşar. "Hadi sokağa" diye bağıran sirenler çalar içinizden... Derinliklerinizde tutuşturulmayı bekleyen alevler kıvılcımlanır. Kalbinizden havalanan güvercinlere şaşa kalırsınız. Bir kez çiy düşmeye görsün kış mahmuru bedenlere... 
...Coşkuları dizginliyebilene aşk olsun... 
Şimdi gitmek sadakattir; kalmaksa ihanet... Önüm sıra yüzülmemiş denizlerden iyot kokuları çarpıyor burnuma... O yüzden bir an önce kanatları takıp, uçmakta yarar var... Yeni baharlarda, yepyeni bahar şarkıları söyleyebilmek için... 
Hep beraber...



Bavulları hep toplu durmalı insanın... 
Bir gün telefonların hiç çalmayabileceği hesaplanmalı... 
Tül perde arkasından misafir yolu gözlemekten vazgeçmeli... 
İhanetlere, terkedilmelere, bir başına bırakılmalara hazırlıklı olmalı... 
Yalnızlığa alışmalı... 
Çünkü “omuz omuza” günlerin vakti geçti. 
Dayanışma, günümüzün borsasının değer kaybeden hisse senetlerinden biri artık... 
Bireyin keşif çağı, geride kırık dökük yalnızlıklar bıraktı. 
Terörün bile bireyselleştiği çağdayız. 
Zaman, birlikten kuvvet doğurma zamanı değil; 
Zaman, tek başına dimdik ayakta kalabilmeyi becerme zamanıdır... 
İşte o yüzden alışmalı yalnızlığa... 
Sokaklar dolusu ıssızlıkla başbaşa yaşamayı göze almalı insan... 
Güvendiği dağlardaki karlara bakıp ders çıkarmalı...
Hüzünlü bir şarkıyla paylaşılan gecelerde başını dayayacak bir omuz arama huylarından vazgeçmeli...
Sofrada tek tabağa, tabakta az yemeğe alışmalı... 
Romanlardan, yalnızlığı yücelten paragraflar asmalı evin en görünür duvarlarına... 
“Yalnızlık paylaşılmaz/Paylaşılsa yalnızlık olmaz” 
Dizeleriyle başlamalı güne... 
Telesekretere “Şu anda size cevap verebilecek kimse yok! ” denmeli, 
“Belkide hiç olmayacak...” cevapsızlığa, sessizliğe ısınmalı... 
Oysa sessizlik haksızlığa alkıştır. 
Haklılığın onuru yaşatır insanı... 
Susmanın utancı öldürür... 
O yüzden en sessiz gecelerde “Doğruydu, yaptım” la teselli bulmalı insan. 
Feryada komşuların yetişmemesine, 
Soğuk duvar diplerinde sessizce ağlaşmaya alışmalı... 
Kendiyle hesaplaşmaya çalışmalı... 
Gece yastıkla ağlaşmaya, sabah aynayla gülüşmeye, 
Kendiyle hüzünlenip, kendiyle keyiflenmeye hazır olmalı... 
Hep başını alıp gidebilecek kadar cesur, 
Ama hep kalıp savaşacak kadar gözüpek olabilmeli...
Sessizliği, sese dönüştürebilmeli... 
Ve sırt çantasını her daim hazır tutmalı insan... 
Yollarla barışmalı... 
Yalnızlığa alışmalı...



Size de olur mu bilmem; her ölümün ardından yaşamın peşine düşerim ben... 
Yakın bir dostu toprağa verir vermez, kabrinin çiçekleri kurumadan daha, ihmal edilmiş kapıları çalar, özlenip gidilmemiş adresleri ararım; eski dostlukların tozunu alır, cam gibi parlatırım. İşi gücü boşlar, gecikmiş hal hatır sormaların, dar günde omuz omuza durmaların kapısını aralarım. 
Hele erken ölüm... Tuhaftır, yitirilmiş ortak dostların ardından “sesini duymak istedim” telefonları gelir eş dosttan da... “Hadi kaçıp bir şeyler içelim” davetleri, “sana geçen gün haksızlık ettim” itiraflarına dönüşür; gecikmiş günah çıkarmalar, samimi özeleştiriler, sıcak dokunuşlar getirir ardı sıra... 
Anlarım ki herkes benim gibi paniktedir. Bir musalla tasinin soğukluguyla ürperir yalnız kalpler ve ısınmak için hayırsız sevdalara koşulur, gündelik telaşta kırıp döktüklerini tamire çıkarır insanoğlu...
Ölüm, yaşamı öğretir bize; döverek sevmeyi belleten hoyrat bir anne gibi... Sevgi doğurur ecelinden... 
Kalbinize yakın bulduklarınızı çantada keklik sanmayın. Sıkıca asılın onlara, tıpkı hayata asıldığınız gibi... Çünkü onlarsız hayat da anlamsızdır. Hayatınızı asla aşka kapatmayın. Aşkı bulmanın en kısa yolu, aşık olmaktır, korumanın en iyi yolu ise ona kanat takmak... 
Hayatı çok hızlı koşmayın, nereden geldiğinizi ve nereye gittiğinizi unutmayın. Hayatın bir yarış değil, her saniyesinin tadı çıkarılması gereken güzel bir yolculuk olduğunu aklınızdan çıkarmayın. 
Dün tarih oldu... Yarın bir sır... Bugünün kiymetini bilin.



İki piyango bileti boyunda bir köşe yazısının ne ağırlığı olabilirki? Bir çeyrek bilet peşinde çaresizce umut kovalayan milyonların karşısına dikilip “Durun bir de beni dinleyin. Ben de hayatınızı değiştirebilirim.” diyebilir mi bir yazı? 
Onlara bir çeyrek biletten göz kırpan serveti vaat edebilir mi? Yoksulluğun acı nefesiyle uzandıkları bir yastıktan, servete boğulmuş olarak uyanma hayalinin yerine geçebilir mi? Hayatı değiştirebilir mi? 
Her yazı, bu iddiayı değilse bile, bu umudu barındırır satır aralarında... Her bilete vuran bir ikramiyedir yazı... Harflere ilmeklenmiş uçan halısına bindiğinizde, bir kaç dakikalık yolculuk boyunca umudun başka adreslerini de gösterebilir sizlere ki o da az zenginlik değildir...
Kelimeler öyle bir araya toplaşır ki bazen, rüzgarlar doğuran bir ormana dönüşür yazı.
.... kramp olur saplanır yüreğinize...
Karanlık bir gecenin ardından, sabah kapınızı çalan sessiz bir dosttur; kendinizi en yalnız sandığınız anda beklenmedik bir köşeden gülümseyen, sizi sizden iyi bilen ya da sizi size şikayet eden... 
... bir dildir, dilinizdekini yazan; bir tutam saç omznuza yaslanan... 
Gözbebeklerinize tutunup, beyninize sızar, kalbinize işler; “İşte ben de tam bunları hissediyordum” dedirtir size bazen; gözyaşlarınızla tuzlanır. Silkeler ruhunuzun tozlarını, en derine gömdüğünüz yaralarınızı kanatır, tutup kelimlerle kabuklarından...
Kesip asarsınız duvarınıza; buruşup bekler orada, benzi solgun bir tercumanı gibi söyleyemediklerinizin...
... o el bazen bir tokattır, sözcük sözcük kırbaçlaşan; bazen şefkatli bir dokunuş, saçınızı okşayan...
Yazan açısından ise nadiren bir cennettir yazı; çoğu zaman cehennem...
... bir iç dökme seansıdır, konuşma özürlülerin... 
Satırlar uzadıkça siz yazıyı yazmazsınız artık, yazı sizi yazar... Mürekkepten bir banyoda şeffaflaşır cildiniz. Ruhunuz her sözcükte biraz daha soyunur. Her cümle, yen bir düğümünü çözer yüreğinizin...
... ve yazı ele verir yazarını...
Bazen de bir silah olur öfke kusan; doğrar satırlarla zulmün askerlerini...
... ustasının elinde öyle yaman bir kılıç ki bin söze değişmem...
İdam fermanıdır yazarının, celladı, darağacı... Kah yangına dökülen bir tas benzindir, kah yaraya basılan bir tutam tütün... Bazen yazdıkça bilenirsiniz: Kalemin sivri ucu, biley taşında alev alev keskinleşen bir bıçağa döner, sürtündükçe kağıda...
... lakin zamanla, yazdıkça ucu kütleşen sivri uçlu bir kalem gibi törpüleniryazarında sivrilikleri, kalemle birlikte olgunlaşır sahibide...



Sürekli erteliyoruz. 
Anne-babamıza onları ne kadar çok sevdiğimizi söylemiyoruz, sıkıca sarılmıyoruz. İş, para, kariyer diye gözümüz dönmüş, sevgilimizi haftada bir gün zor görüyoruz.
Eşimizle çıkacağımız tatili 28'nci kere planlıyoruz, 29'uncuda da gitmeyeceğimizi biliyoruz. Bebek istiyoruz ama "kendimize layık" eş bulamıyoruz. Bulduklarımızı kısa süre sonra diğerlerinin yanına "rafa kaldırıyoruz". 
Reddedilmekten korkup, "seni seviyorum" diyemiyoruz. Arkadaşlarımızla randevularımızı "öncelikli ertelenebilecekler" listesine koyuyoruz. Aldatıyoruz, aldatılıyoruz ve "başkasını bulamam" diye yalanlarla yaşıyoruz.
İşsiz kalan arkadaşlarımızı arayıp, sormuyoruz. Karanlık kış günlerinin ardından parıldayan güneşi, plaza camlarının arkasından izliyoruz. Yağlı, kızarmış, kanserojen demeden, bilerek ve isteyerek "habire" yiyoruz. Her pazartesi rejime başlayıp, salı sabahı bırakıyoruz.
Sigara dumanını oksijenden daha büyük bir zevk duyarak ama "bırakmalıyım" diyerek içimize çekiyoruz. Kahve, çay, çikolata tüketiminden vazgeçmeyip selülit kremlerine ve mide haplarına servetimizi yatırıyoruz. Spor salonlarının broşürlerini arşivleyip, "işten güçten, bir türlü" gidemiyoruz.
Evimizi kitap doldurup hiçbirini okumuyoruz. Diş ağrısından ölüyoruz, gözlerimiz doğru dürüst görmüyor, doktora gitmiyoruz. Bizden sonrakiler için yalnızca "tıklayıp" bir agaç dikmiyoruz. İhtiyaç duyan bir çocuğu okutmuyoruz. Nefret ettiğimiz işimize "para" için devam edip, seveceğimiz bir iş arayışına girmiyoruz.
Sözylesenize bana; biz ne yapıyoruz?



Ey ölümden ve hayattan olma çocuk
Suna'yı ve denizi bildin
Şimdi bir başka soru bul kendine
bir yakamoz neden durup durup bir dubayı kovalar
gibi örneğin, 
Ölümden ve hayattan çok bahsettik
suskun, ağızsız, sözsüz
ilahi bir koronun gülümsemesini istiyorum ben
yerli yersiz
hem neden küçük bir gülümseme için
büyük espriler gerekli bize
ve neden cinnet beşinci kattayken yakalar insanı
ve bu mermer insanlar nasıl olur da
romatizmadan bahsederler? 
Ey ölümden ve hayattan olma çocuk
hüt hüt kuşunu ve gözyaşını bildin
peki, niçin bir new york bulur kendine
tatar çağrışımlı ve balkonlu kızlar
saçlarını taşırken çınaraltının serin sabahlarına
ve bir şairin yüzüne niçin kurtlar iner her akşam
durup duruken bir koridor ıssızlığına...



Ruhumdaki sabır, kalbimdeki aşkla kurdum 
kor dantellerden bu yolu, ormanın altına 
yeter ki oku onu. 
Senin gördüğün ağzımın kenarında duran dua, 
ben ayaklarımın altındaki toprağa, döktüğüm 
gözyaşına inandım. Öyle uzun ki dünya; 
katlanmaya, kıvrılmaya, açılıp çarşaf olmaya. 
Mümkündür yol yapmaya bir ömür, yol almaya. 
Ah! yine de yolumdaki kederi kimse bilmesin, 
büyüsün, genişlesin, dolansın ömrümü; 
kapısı kapalı çoktandır, penceresi dargın. 
Kim anlayacak bu kor işaretleri? 
Kimsenin dilinden okunmasın içimde ufalan. 
Ovada ve dağda saklı bir mavi için 
düştümdü yola. Benim de yaban bir çığlığım vardı, 
çok zaman oldu, teslim ettim onu rüzgara. 
Kışa girdik kıştan çıktık 
ama değişmiyor insan 
karınca duası diyorlar ördüğüm yola..



Ben, birlikte kıyıya sürüklediğimiz kayıktan
saflığımı ve sabrımı aldım tek
kalanları kumsala göm sen de
yaz boyunca
nasılsa her keder eksilir
kendini doldurarak
sardunyalarla konuşarak çoğalttım
aramızdaki ayrılığı
sayarak çoğalttığım günleri tamamladım
kirpiklerimin arasına çektiğim tülde
yağmur durdu ve şimdi kış bitiyor
oysa kimse yokmuş dışarda
içim dışıma vuruyor
sardunyalara su vermekle unutamadığımız
şeymiş aşk: 
alnından bir günaydın gibi düşürdüğün sabah, 
sağ yanımda unuttuğun keder.



Acıyla geçtiğim yoldan geçiyorsun
izlerime rastlıyorsun, bıraktıklarıma,
orada o yolda çekmiştim ruhumu patlatan fitili
benden savrulan parçalar kurusa da,
izleri var hala yolun kenarında.
İzini sür yolun, acının ormanı büyütür insanı
vakit geniştir, ufuk sandığından daha yakın
acıyla geçtiğim yoldan geçiyorsun,
ustası olacaksın içine gerdiğin tellerin
hangi sızıyla titrer içinde, hangi sesle
büyük bir aşk, hangi sesle ölür, bileceksin.
Ne zamandı bilmiyorum. yaşadıklarından sana
kalan tortu, seni olduğun yere çakan, olduğun
yerde fırtına koparan korku. kendi sarmalında
döndün, döndün, sanma ki daha dönmeyeceksin
kalsan da bir yer için, aslında hep gidiyorsun.
Şimdi, acının ormanından geçiyorsun
her şey bir daha kanasa da
ne geçtiğin yola ne sana dokunabilirim ben
geç meleğim, senin de şarkıların olsun
içindeki telleri titreten.



Bir bahar dalında göründü zaman
Gözleri çırılçıplaktı
Eriyorken gözbebeğim mevsimin ılık teninde
Baharın gülleri aktı
Çıplak gözlerimle gördüm
Bir kanadı yağmur öbürü duman
Çırılçıplak bir çiçeğe indi
O gözleri çırılçıplak zaman 
Bahara asılı kaldı ıpıslak
Sırtından soyduğu yorgun ikindi
Bir çocuk yüzünde göründü zaman
Dudakları çırılçıplaktı
Giyinirken gözlerim soluksuz sağnakları
Yaylamın selleri aktı
Çıplak aklımla anladım
Bir dili masaldı öbürü destan
Çırılçıplak bir umudu salladı
O dudağı çırılçıplak zaman
Hep o salıncakta sallanıp durdu
Umut kundağında umudun adı
Bir kadın teninde göründü zaman
Arzuları çırılçıplaktı
Ürperirken akşamına aklımın ayva tüyleri
Seherin yelleri aktı
Çıplak yüreğimle duydum
Bir eli zilli tef öbürü keman
Çırılçıplak bir çengiydi kor gibi
O arzusu çırılçıplak zaman
Yaşanmamış iki an arasında
Zaman zamanını bekliyor gibi 




I
sana böyle akmaktan çok korktuğum için
oldu her şey
şelaleler de bu yüzden ilgilendiriyor beni
.. dünya çok üzücü bir yerdi, savaş filmlerini ve samurayları eskisi gibi sevmiyordum. bir boşluktan aşağı mı bırakıyordum kendimi. teller tenimi çizip canımı mı yakıyordu. mutsuzluğuma mı alışıyordum seni severken. yoksa kan kaybından mı ölüyordum. daha fazla parçalanacak parçam yoktu..
neyse
sevgilim telefonun öbür ucunda ruffles yiyordu
ben meleğimin kanatlarını kırdım
ordan geliyorum. siz yine de ikiz bardakları
kırmayın. bir deliydim, elementlerin de ruhları
olduğuna inanıyordum
aklıma suyun intiharı geliyordu hep
şelale deyince
divaneliği söylüyordum
sana böyle akmaktan çok korktuğum içindi
şelalenin sinirini bozdum az önce
ordan geliyorum
II
elveda ırmak, hoşça kal alacakaranlık
geçtim yıllar sonra anımsanacak alınganlıklardan
silahlar ve bellek gerektiren aşkın seramik
teninden, itinalı ve alıngan
yüzümün gürültüsünü unuttum
şüpheci ve med-cezir aşkından oldu böyle
acemi düştüm
yüzünün kayganlığından utanıp
saçlarının ritminden kaçacak kadar
şimdi benden bu uzak yol seslerini alsalar
hazin öyküleri ve yüzünü özlediğim zamanları alsalar
-ormandı, yağmur sonrasıydı, tazelenen yaprakların
üzerinde su damlacıkları tutunuyordu, sanki geç bir
vakit eve dönüyordum, yüzümü heidi'ye ısmarlamıştım
annem lastik tokalarımı yakıyor, annem beni rüzgara
bırakıyor bu yüzden.. gibi olmayacak şeyler
söylerim sana
anımsadıklarımın yanlış olduklarını
yine de hepsinin bir deprem olduğunu
kim bilebilir? ikimizin arasında duran
şu boydan boya ırmak, şu boydan boya
alacakaranlık
ikimizin arasındaki şu depremin bir bellek
uykusu olduğunu kim bilecek
eskiden olsaydı, tuzlu düşler anımsardım
ağzımda eriyip yok olan tadını güneşin
alevin ipekle savaşını, saçlarının altından
akan ırmaklarda yıkandığım sabahları anımsardım
tenine dokundukça bıçak sırtı bir nefeste susan
felç olan sözleri hatırlardım
elveda ırmak
hoşça kal alacakaranlık



Aksın, içimde siyah bir nehir gibi
dolanan keder
unuttuğum, unutmaya çalıştığım ne varsa
bende durmasın
içimde öyle çok ki, her gidenden
biriktirdiğim melekler
Zaman insafsızlık etmese
kederin oyduğu tarafımı sana getirsem
kalem beni tutmasa, anlatsam sana
siyah, simsiyah bir engerektir zaman
ve kış neler eder insana
nasıl yarım bırakır, ayırır parçalara
sense kışı yaşamadın daha
Reddettim bütün kesinlikleri, kalbim
bu hayale bir daha inansın diye
siyah... değişmiyor
siyah hala bir nehir içimde
ve kalbim anlamıyor
adalet yok, niye? 
Yıktığım, atladığım, söndürdüğüm
bir yangın yerindeyim
içimde sadece, dediğim gibi
her gidenden biriktirdiğim melekler
kalbimin üstünde bir daha hançer



İçağrısıyım bir mağmanın
kopmuş fırtınanın sesi
derini yok, ses gelmiyor bir kuyu.
Çiçeğiyim yaprağını yüzüne
kapatan ağlamanın
havluları topladım, 
şemsiyeyi kapattım
hadi kalk gidelim
serinledi hava, güneş söndü
iyice karanlığa döndü yüzüm
bir mağara çiçeği yürüyor içimde
içli bir bulut geçiyor üstümüzden
kalk gidelim.



Penguen
bana sırtını dönme
biliyorum, sana benziyorum
ve içinde saklı tuttuğun yele.
Penguen
benim de içimde saklı tuttuğum
buzlu kıyılar, çığlık hatıraları
ben de senin kadar kaçkınım ve yaralı.
Kim bağışlayacak beni, penguen
çizdim senin beyaz ve narin yerini.
Bir yanım bembeyaz ışık
kör ediyor, bir yanım zehir gece
parktaki salıncağa binmeyi
beceremedim bugün ben de.
Penguen bana sırtını dönme.
Unutmadım aramızdaki beceriksiz dili.
Dünya yordu bizi. Benim de söyleyemediklerim
var. Hiç söyleyemeyeceğim onları belki de.
Uzun bir yolu geliyoruz seninle, yolu,
geldikçe anlıyorum ki, biz,
bu dünya üzerinde yürüyemiyoruz bile.
Penguen,
kim bağışlayacak beni? 
çizdim senin beyaz ve narin yerini
elimde unuttuğun ince metalle.



Yol uzun, güzergah zorlu; ne demeliyim? 
Zarif kardeşim benim, 
Seni aldım yanıma, ikizimi almış yürüyor gibiyim. 
, 
Sana yıldız sana güneş mi demeliyim, 
Günümde hayret gecemde hayret istedim 
Yer yer senin gibiyim ben yer yer kendim. 
, 
İnsan olan yerlerim çok ağrıyor, 
Olsun, yine de sen kapanma, şu sıra benim, 
Yerine bırak ben incineyim.



İçinde çiçekler büyüttüğün zamanlardı
Irmağında yıkandım
Rüzgarında kurudum
Eğildim dünyayı kokladım
Bir iyilik oldum güzel ağzında. 
Gözlerinde yıldızlar gezdirdiğin zamanlardı
Gövdenden gövdeme akan bir karanfil gecesi
Denizine geldiydim senin
Kendimi seninle değişmek için.



Yakınında değilim öfkenin
ve uzağında da değilim rastlantının
kısa ânındayım
ve sonsuzluğun da ardında
ah! öfke için geç vakitteyim
çölden çıkmak gerek bunun için,
atları denize sürmek...
Oysa kimseden çıkartmadım öfkemi
saçlarımı uzatmak için kimseye
söz vermedim
kimseye yakın değilim inan
susmaktayım, uzağında değilim unutmanın
ah! öfke için geç vakitteyim
durup dururken bir yerde
karşıma çıkan rastlantıdayım
hafızasındayım eski bahçenin
sarhoş asmaların biriktirdiği
boğazımı yakan acı bir imgedeyim
güneşi anımsamada,
ve orada durmakta
ama orada kaybolmaktayım
ah! öfke için geç,
çok geç öfke için
durgun gölü bulandırmak gerek...
Gölde unuttuklarımızı rahatsız etmek! 
oysa gölün hafızası var
ve o anımsar içinde unutulanı
ve çürüyüp kendine dahil olanı
ah! öfke için geç
çok geç artık sahrada unutulan gökyüzü için.
Ben seni çoğalttım
ben seni çoğalttım
sırlarım azaldı böylece.



I
Seni bir boşluğa attım
gövdemi başka gövdeler bilmeyecek artık
boşluk sesi ol..
hoşluk sesi ol..
sonra dönüp üz beni.
Yüzüm yüzünü terk edeli kıştı.
Yeni yeni kıştı. Kollarım kendi
bacaklarımı sarmıştı. Fotoğrafta görünmeyen
ışıklar vardı. Sandalyenin ucuna oturmuştum.
Gözlerim bacaklarıma dolanan kollarıma,
sonra bacaklarıma, sonra daha uzağa, salondan
da uzağa,
o yok yere bakıyordu.
seni bir boşluğa attım
gitmek üzereydim kalktım
boşluk sesi ol..
hoşluk sesi ol..
Gözlerimdeki ay ışığı
gözlerinin körlüğü içindi.
II
Hadi benim umarsızım
ben ölmek üzereyim
yorgunluğum da öyle
sabrımın son parçasını da yedim
az önce.
Hadi benim suskunum
geçtiğim yılları yaktım ardımda
çocukluğumdan gelirken düştüğüm
o keskin virajdan
sürüklendiğim bu vakte dek
sıkıca tuttuğum
kırık dökük inançlarım bile
ölmek üzere.
hadi benim kırgınım
kışın bana yaptıklarından,
yazın beni öldüren yıldızlarından sonra
yitirdiğim mevsimler değil,
vaktim yok,
baktığım yerleri yaktım
içime ağladığım suları da içtim
az önce.
III
Seni şimdi bir yabancı gibi karşıma alıp
sanki senden bahsetmiyormuşum gibi yapıp
sanki benden bahsetmiyormuşum gibi
hatta bir aşktan bahsetmiyormuşum gibi
fırtınayı ve huzuru anlatacağım sana.
Yılları ve yolları, limanları ve fırtınayı
ve aşkın belki hiç adı geçmeyen kuzeyini
aşkın bu kuzeyden nasıl düşürüldüğünü,
artık sonsuza dek yitirdiğimizi
büyünün bitişini,
hiç gerekmeyen yıllarda huzur,
çok gereken yıllarda da fırtına
nasıl yaşanır onu anlatacağım.
Seni bir yabancı gibi karşıma alıp
bunun dayanıklı bir şey olmadığını
sürekli kılınmadığını, çünkü aşkın
yapılan bir şey olmadığını,
başlangıçta bir melek konduğunu
sonunda bir kelebek öldüğünü,
yani kısacık sürdüğünü, oysa hayatın
bir korkular ve alışkanlıklar bütünü
olduğunu,
bütün bunları sana
nasıl anlatacağım? 
IV
Kalbim
ölü mevsimler gibisin
bir şeyin görünmeyen iyi yanları gibi
ama bitti mevsim,
bir başka yolcu yok sana
fark etmez gibisin.
Kalbim
demir masanın küfü, örtünün yırtığı
camın kırığı, patlayan freni hayatımın
kalbim, anla, bitti mevsim
bir başka yolcu yok sana.



Bir çiçek açtığında
Bir eski avluda
Diyor ki; 
Çalıda sarı bir çiğdemim ben
Ve senin çok eski cümlen.
Sen otursan, gitmemiş ki! olsan
Ben sana bir eski Endülüs avlusu
İstersen serin bir Portofino getirsem
Ya da Yedigöllerin yedisini birden.
Bir çiçek açtığında
Bir eski avluda
Diyor ki; 
Her şey çok eksik ve neredeyse yok gibiyken
Buldum buluşturdum kendime geldim
Tek eksik sensin! İncecik, çilli bir dille
sen de gelsen.
Ben sana kırmızı kiremitli bir çatı
Begonviller ve bir mavi kapı
Ve illa amansız bir avlu getirsem.
Dünya soğur, akşam serinlerken,
Benim sensiz sevinecek bir şeyim yok.
Kılı kırk yardım, altını üstüne getirdim,
Ve işte en geniş cümlem:
İçimi açtım sana.
İçini açmak için.



Dur.
Burada, uzun uzun, bir durakta dur olmuşum.
Oradaydım, şimdi.
Burası araf’tan sonrasıdur... arafımı da, yazmıştım
bir gün sana..
sen o arafı okuyunca ağlamıştın.
Ben de yazarken dur.. çok ağlamıştım hemde.
Esrar dede kadar ağlamıştım:
“Ağlatmayacakdın, yola baktırmayacakdın; 
Ol va’de-i tekrar-be-tekrarı unutma! 
Burası araf sonrasıdur. Arafta çok bekledimdi.
Şimdi burada duracağım dur..
Dünya yuvarlakmış! .. O dönüyor! durdur.
Dönenlere bir şeyim yok diyeceğim; dur
Bende döndüm zamanında.. Döndüm, Durdum..
Şimdi dönmeye mecalim yok. Dur.
DUR UP DUR AY IM
BEN AR TIK! DUR AN OL AY IM
DUR ET MİŞ LER BEN İ İÇ TEN İÇ TEN DUR ET MİŞ LER.



Zokayı yutmuştum ben bir zaman
ah dilim yaralı
konuşamam.



Bırak o kordonu dedin, bıraktım ve çıktım dünyaya
İlk zorluğu buyurdun, memeyi bırak dedin, uzun emdimdi eminim.
Köyü bırakıyoruz dediydi baban biraktı hepimizi şehire
Saçını bırak, dedi annen berberde her sabah zor olur
Her gün taraması, başlarken ilkokula.
Ne berberi unuttun ne o günü.
O gün bugün saçın bir anlamı yok sende, arada zülüf filan
desen de şiirde.
İlkokul öğretmenin sol elini beğenmedi, bırak dedi,
Solak ne öretmenim diyemeden bıraktın kalemi sağ eline.
Çocuklar travmatik oluyorlarmış boşanınca babayla anne
O ne ki, bizimkiler kaç evi başımıza yıktılar her mahallede.
Bir arkadaşın nurcan; sana göre, yaşına göre
Onu esmerliğiyle sevdiydin geceyi de,
ilk ayrılığındı, işte bak, bırak dedi sana,
bıraktın oyun arasında, anlamadın bile.
Feneri yak gidelim mavilim, sonra... ne bileyim, onca hırgür.
Anlamadım neler bıraktım ilkgençlik yıllarında ralarda ralarda.
Okulu bırak diyen bir şeytan da olmuştu arada, saymalı onu da.
Sonra büyü dedin, büyüdük.
Uza dedin uzadık. Boylu boyunca.
Elimi büktüğün yetmedi belimi büktün,
bırak dedin basketi, bıraktım.
Beş olması gereken yerde dört omur varmış
Niye eksik ben ne bileyim, sen taktın? 
Al bak sana şiir dedin,
Onu beşinci omur diye taktım.
İlk aşkımdı, nasıldı dersen, ilk fasıldı, asıldı,
bu şiirin başındaki süt gibiydi, bırakması.
Onu bırak dedin ya. Ah ne zordu. Bir vapur iskelesinde,
turnikenin öbür yanında.
Gözümü açtığımda elektroşok veriyorlardı eksiğimin
yerine.
Gençlik işte onu bırak bunu bırak, serseri misin, bırak
Diye diye, bıraktıklarını dizemezsin,
Vesselam lale sümbül bağın
bırak bırak, bitmiyordu bu hayat.
Kısa kestim bu bölümdeki yılları, uzun bıraktırmıştın çünkü.
Kompile mistik ol dedi biri, kimdi, bir ara unuttum kendimi
Oysa hayattı bu, buradaydı, ben buradaydım, yoktu yeri
Basitti yaşamak. Yaşarsın ve kemiklerini bırakırsın geri.
Hayattı, hayatımızdı, olgun bir meyveye benziyor gibiydik ileri geri
Baktım bırak dedi babanın elini, babam sana gitti,
ondan kalan boşlukla da epey büyüdüm, inanmazsın işte! 
İşte o meşenin altı, on yıldır yok, işte burada yokluğunun yeri.
Onca yıldan
Onca bıraktıklarımdan sonra
Ben şimdi sana
Bırak beni, bırak beni dersem
Ve sen
Beni bırakırsan var ya
Beni bırakırsan var ya!



Sabahın karşısında konuşmak ne zor! 
İncecik kül gibi kalıyorsun,
Dağ susmaya giden yolu biliyor
Sen bilmiyorsun.
Taş yarılıyor bir çiçek için yol veriyor
Kısacık konuşuyor çiçek:”Dünya” diyor.
“Gördüm benimle tamamlanıyor”.
Yeryüzü karşısında konuşmak ne zor! 
Yamaçtan aşağı bak, uçurumu gör! 
– görsene kekeme! 
İçindeki zayıf kan, dayanıksız dil,
Olmamış hal
Gümüş bir zirvede eriyor.



Onlar, otlar, burada yoklar. Dedim sana.
Bunca zaman geçti, çok bekledim, sen bekleme
hâlâ yoklar.
Ben durdum, bekliyorum, onlar yoklar.
Çok bekledim. Böylece,
katıladım kendimi, durdum, taş oldum. Yoklar.
Biri sonra kırdı taşımı.
Yana devrildi biri. İki oldum. Yoklar.
Önümsıra yürüyordu yol ve içimde yan yatmış dağlar.
Açtı içimi, biri gördü, zamanın gümüş simi
ve keskin kristal ağlar.



Diğerlerinin arasından seçtim kaderi
mağrur ve şerefli, geçip gitmiş bir şefkatin daveti
biraz kayıtsız, bir parça gölgeli
bir hardal çiçeği demeti olsun mezarının üstünde.
Erkekler geçip giderler. Geçerler ağızlarında
mutlu ve sonsuz yenilenen bir şarkıyla
ki, şimdi dinç, ve yarın, deli
ve sonra, mistik, ben bu değişmeyen
şarkıyı seçtim, ölü bir adamı uyutup sakinleştirdiğim
ki tüm gerçeklikten uzaktı ve tüm düşlerin içinde, benimki:
başka dudaklardan ve başka kadınların göğsünde dinlenmekten
hoşlanırdı.
Fakat şimdi, öyle kesin ve uzun
yalnızca bu mütevazi hardal çiçeğinin dudakları
şarkı söyler ona uyusun diye tatlılıkla
bu acı yeryüzünün üzerinde.



Hepsi budur; kenardaki otlar..
Yüzüm hep suya bakar benim, suya dalar çıkar.
Bu göl; içinden bir ömrü geçirdiğim dünya
Bu durduğum, peşimsıra büyüsün diye rüya
Bu yavrular kanat açtığımız,
birbirimizin göğsüne durduğumuz filan…
Bu gördüğün göl kadar. bir de işte kenardaki otlar..
Kuğuysan, yeminliysen bir ömür bir aşka.
Diyeceğim; gitsen başka düğüm kalsan başka.
Ama vardı gidenler, onlarda gördüm; 
(Her gidende seyreklikti, bir şey, uçtun da orda ne gördün!) 
Gitmemeyi seçtim ben, kaldım üst üste, kördüğüm.
Öğrendiğim; bir kuğu yeminliyse aşka ömrü gibi
Göldür bütün dünya, bitmez boynun eğriliği.”



Sen beni yandın, öyle! yanmak nedir bildin, öyle! 
Yandın da n’oldu? Söyle.
Senin hiç sözcüğün ağrıdı mı,
alçaksın sen, ağrıdı da mı böyle? 
Ben sözüme ruhumu verdim, yükseldi,
yükseği incittim, böyle! 
Olanı biteni çektim, kanımı unuttum, böyle.
Sen dünya mülkündesin, öyle! 
ben sabahı ettim içimde sızlayan bir şeyle.
Sen beni yandın, beni yandın sandın, böyle.
Sen yanmak gör, ben kendimi kül ettim
Sen bu alçaklıkta dur, ben otlara gittim.



Ey anı
kendini güneşe çıkar, canın sıkılsın orda
kendini unut orda, sarar
kendinden kaçtıkça kendine rastla
ey geçmiş ve sarı kumar.
Uçurumu anladım
inadım bitti artık
uçurumu anlayan haklıdır
uçurumu anlayan susar.
Sarı kumar ve kehanet
boynundan başlayan o ipek
uçurumdan atladım, uçurum ne demek
ikiye bölünmüş bir bütün
oysa ben senin için
değiştirilecek bir şeydim
bu yüzden yüzüme tuttuğun rüzgâr
parçalarıma verdiğin asit
seni de yaralayacak
beni olduğu kadar.



I
Kendine kucak arayan gövde
kendini yok eden gövde
yitirdin kendini işte
artık ne yurt sana
ne varolabiliyorsun başka evde.
Bu mum medeniyetinde
bu metal öznede
bu cam sözde
ne yurt sana dil
ne şölen yeterince.
II
Ben büyüdüm
akasyalar öldü
üzgünüm.
dışınız çok kalabalıktı
beni içinizdeki zindana attınızdı
olur ya bir gün
suyu hatırlar şelale
şeytan utanmayı öğrenir ve
yüzleşir yüzünüz mevsimlerle
sırf bu yüzden büyüdümdü,
akasyalar öldü.
III
Karanlık suyun dibini göze aldım
sonsuzluğu göze aldım o yatakta
sen gittin ben bu balkonlara kaldım
metalin damara dayandığı nokta
şimdi söylüyorum dilimdeki küfrü
büyülü sözü kalbimdeki:
tekrar karşılaşsak
ölür müsün? 
IV
Kışı neden bu kadar çok sevdiğini
ve neden her şeyin bir sonla noktalandığını
sorma,
ben de bilmiyorum.
Anı olacak bir şeyim yok
Her şeyin dünündeyim.
V
İçime işleyen acıyı size değil
Bir suya bırakmayı öğrendim
Dal olmaktan vazgeçeli çok oldu
Bu yüzden ne bir ağacım var
Bana beden
Ne de çiçek açacak benden.



I
Kimbilir hangi ürkek mevsimi alırsın
gizlice odalara,
saçların balkonları terk edeli kimbilir
ne kadar olmuştur? 
-annene göstermeden aşağı akardı saçların
kaç kez eksilip çoğalırsın dişlerini fırçalamayı
ezbere bildiğin günlerde…
Mor bir kedi geceyi sıyırarak geçiyordur
kuyruğunda teneke yıldızlar
düşlerinle buluşurken lanetli aynalarda
söylesene hangi ürkek mevsimi alırsın
gizlice odalara…
Ne gece yer rüşveti ne ben
Söz! Annene söylemem…
II
Yüzüm
hangi dağa baksam
içinde öfkelerinden habersiz
korkunç atlar gezdiren
bu sessiz, yıldızsız.
Yüzüm
hangi yola çıksam
bu yetim avlusu, bu ateş
bu ağlamaklı şey.
III
Hiç gürbüz
hiç pembe yanaklı
sayfalarımız olmadı mı bizim? 
Biz hiç mavi kalacak bir mevsime
çıkmamış mıydık yorgun yokuşlardan
kışın? 
Kendiliğinden gelen sözcüklerin misafirliğini
ne çok severdin,
Nasılsın…
Bugünlerde ben iyi gibiyim
yorgun gri kaideler arasında
hüzünlü bir yeşilim,
Ya sen…
Sen… Nasılsın? 
Göğsündeki ağrılar nasıl? 
İyi misin? 
IV
Ben hangi kelimeye açsam ağzımı
Ben hangi kelimeyi nereye koysam
Bir sonbahar konaklar sesimde.
Ben hangi kelimeyle girsem akşama
Ben hangi kelimeyle nereye gitsem
Yokluğunun renginde depremler düşer boynuma.
Ben hangi yaprağın ince hüznüyüm
Sen hangi sersem haydut…



1
sevgilim beni geçmiş yazlara sal
ılık yaz akşamlarına
denizin ve göğün ritmine sal
dalganın ve günün beyazına.
sen de kıyısında kal dalgaların
gülümse.
sevgilim beni geçmiş yazlara sal
küçük ve kırık aşklara
limanların plonje çekilmiş fotoğraflarına sal
aylaz çiçeklerine evlerin, bakımsız sokaklarına.
sen de bir ucunda kal balkonların
gülümse.
sevgilim beni geçmiş yazlara sal
uzun mendireklere, akşamın alacasına
yorgun dönülen pansiyon odalarına sal
sen de kapı aralığında kal odaların
gülümse,
anı oluyor fotoğrafların.
2
ben senin için gökyüzü oldum
fırtına oldum
geldim ve gittim
kanat çırpmazsan olmaz
anlamadan deniz nedir,
huzur mudur, durur mu öyle? 
kim bilir akşam nedir,
yüzüm kavuşur mu? 
ben senin için kanlı ırmaklar oldum.
yüzümün akşama kavuşması ol
kanat ol, dinginim denizim ol
fırtınada duranım ol
tekrar ol
tekrar ol,
ellerini unutmadan
ellerini hiçbir yerde unutmadan
tekrar ol
tekrar ol.
3
içimde büyüttüğüm acı
tamamlandı
çalsın şimdi valsler
mumlar hüzün aksın
hazırım
eski bir konakta
aklını yitiren kadının olmaya.
içimde büyüttüğüm acı
tamamlandı
geçsin şimdi trenler
raylardan gece damlasın yüzüme
hazırım
uzak bir şatoda geceleri dolaşan
kadının olmaya.
içimde büyüttüğüm acı
tamamlandı
geçsin şimdi aramızdan
porselen sesleri ve kahya
dışarıda yağmur gümüş ve barok yağsın
hazırım.. rımm.. mm
bu uzun masada, uzak
kadının olmaya.
içimde büyüttüğüm acı
yanıltıyor.
4
yüzünün
kuytuluklarında büyür kadının
sorular
tarifi ve tasnifi olmayacak
aşklar giyinir
öyle çıkar kış sokaklarına,
dışarıda kar usulca söylenir.
her sabah sayarak kendini
acil ve itinalı aşklar biriktirir
sevgilinin koynunda mavi bir deniz
göklerinde kumral olacak kadar,
dışarıda kar usulca söylenir.
kışın
kuytuluklarında büyük kadının
sorular
tarifi ve tasnifi olmayacak
incelikler giyinir
bir hattat edasıyla çıkar
kış sokaklarına,
dışarıda kar usulca söylenir
içimde kirli
kekeme çocuklar büyür.
dışarda kar usulca söylenir
içimde gidilmemiş parklar
dedesi olmamış çocuklar üşür.
suskunluğu ve dilsizliğinde
büyür kadının sorular
içimde yağmurlar boşaltan çocuklar
elimden şeker
yüzümden şaşkınlık düşürür.
kendime de kırıldım az çok
hayatımdan teğet geçen kadınlara
olduğu kadar,
dışarda kar…



Sen evden de benden de gidersin bazen
Yol seni bekler, yola koyulursun üşenmeden.
Susar derinden ev, ıssız halidir.
Ben sana, ev bana, sen eve, ev sana
Kara kara bakar ya bazen
Ah kıyamaz hani kimse kimseye.
Evin içerlek halidir, boynu eğilir.
Mutfakta çayın sesi demlenir
Sabah, benim sesimde sonbahar
Senin sesinde bir çocuk
Ev mutludur halinden, pötikarelenir.
Ben sana, sen bana soyunursun bazı geceler; 
sen kendinden sarkarsın, ben kendimden.
Benlerimi saysın sabah Şerife teyze
Evin dağınık halidir.



Ben seninle uzun bir araf yaşadım
Ölümlere gittim geldim diyor.
Sığmam dünya yüzünde bir yere artık.
Nereden geçsem benim değil, kalamam bir yerde.
O demiyor, ben diyorum. Demiyorum, yağmur diyor.
Sana sarılmış kalmış ilk günüm ben. Böyle demişim o gün, bugün öyle diyor.
O günden bir yağmur çiçeği, önümde duruyor.
Bir davul sesi, bir davulun yıllarca titreşen sesi,
düz duvardan düşürmüş beni.
Tutunamamaklığım bundan, düşmüşüm, komadan,
uzun uzun uzamış kollarım. Kola benzemiyor.
Yerde yatan, komadaki, duvarda tutunmaktan düşen diyor; 
Ağlama balım, değmez hiçbir şey senin gözünden akan yaşa.
Komadaki diyor; 
Ben hala sarılıyım beline senin. İstanbul n’ey sesi olmuştu o gün bugün üflüyor… Senin yüzün bende,
senin yüzün bende. Hâlâ, diyor.
Vurmalı vurmalı o sesler içime değiyor.
Bir müzik parçası çalıyor içerde:
İçimde bir parça; ne kopuyor ne ölüyor.
Gitmek ölüm bana, kalmak haram.
Adını bilmiyordum sonra öğrendim:
She Left Home



Ağaç duruyor.
Yol da, ot da.
Duran bir şey var bende,
ağaç gibi.
Onu ayaklandırıp, oradan oraya
gitmem zor.
Bende bir ağaç duruyor, bir ot
Eserse arada rüzgâr
Ağacın saçlarını o tarıyor.
Aşk ayaklandırmıştı bir kere
hatırlıyorum, ama…
Şimdi rüzgâr şimdi güz
Ağacın dallarını zorluyor.



Bütün suyunu dışarı terleyen
Kuru ota döndürdün beni
Kırkına ermeden, neden? 
Kış odasında camda buğu şimdi nefesim
Bozkırda erguvan rüzgârdı eskiden.



Ah, okumaya başlamadan önce Çiçeklere su vermek lazımdır.
M.C.Anday
“Bütün devrelerin birbirine girdiği bir dünya zamanıydı, viraneydi zahir. Bizi ilmek ilmek sökmüşlerdi, hiçbir şey söktükleri yerde değildi.”
Burası yeni bir yer.. her şey dingin ve her şey huzurlu olacak burada, dediydin. Öyle oldu. Bugün, çünkü, sebzeli makarna yaptım. Her şey dingindi. Bugün o sebzeli makarnayı yedim. Her şey sessizdi. Sardunyalara ve mor şebboylara su verdim, çiçeklerle aramda yeni bir dil geliştirdim bugün. Ama “şimdi” bugünün anlatılamaz olduğunu biliyorum. Dinginlik, ne yazık ki takatsız bir şeydir. Hafızanın duvarlarında tutunamayacak kadar mecalsiz bir şey. Bugün değil, sonra, belki çok sonra o duvarlarda silik bir iz, kim bilir, kalır? 
Her şeyin dindiği, bir iki kekeme ruh kabarcığından başka,
dümdüz kalakaldığı, kıpırtısız, çarşaf gibi bir dinginliğin içine vakumladım kendimi. Burada. Kırklar’da…
Nerede o başı dağlı, aşkı leyla? Dibe içimin en dibine yatırdığım, uyuttuğum kartal kanatlı? 
“Sana gelmek için doğruldum ama olmuyor. Ben bu nezaketle ve boynumda yaralı iki salyangozla ancak durabiliyorum. Bölük pörçük bir cümle hatırlıyorum ama hatırladığım da hatırlamak olmayabilir! ”
İnceliğim, dal gibiliğim, ellerim… İnsanın hayatla kurduğu ilişki en çok ellerinden okunurmuş. Ellerimden okunuyor: Sakin, zarif, yavaş, kuru. Usul usul saça, yaprağa, suya, kapıya değiyor. Usulca günü geceye, geceyi güne çeviriyor. Ellerim, hayata karşı yeni bir merhamet.
Peki ya o dağlı, ya o leyla? 
“Kar kıvamı, yanış, yakış, dönüş, düşüş tasarımı? ”
Aşk ve maraz, ihanet ve yara, ömür ve hafıza; dünyada bulunmanın bahaneleri, dünyada bulunmanın halleridir. işte bunlar üstüne düşünüyorum, kaç zamandır, burada, bu dingin bahçede, bu sessiz odalarda. “Sana gelmek için ağrımı uyandırmaya çalıştım ama olmuyor. Mayalanmış o, mantarlanmış, beni bilmiyor.” Çok zamandır bunlar: Sessiz ayaklarım, sessiz konuşmalarım, sessizlikten neredeyse unuttuğum nefeslerim, iççekişlerim. Ellerim, çiçekler, bahçe. Burada, Kırklar’da bu sakinlikte.
Sardunyaların mor şebboyların suyunu vermek için bahçeye çıkıyorum, dilimde sabahtan beri dolanan bir şarkının sözleri: ” As I sat Sadly by her side. As I sat Sadly by her side… At the window through the glass.”
Dışarıda, önce mütevazi bahçe, sonra Bakırcılar bedestenine inen caddenin yaz sessizliği. Yalnızca, çok uzaktan da olsa, bedestenin incecik gürültüsü. Yazın kavruk baharatlı kokusuna sessizliğini sonra yaz günlerinin ılık genişliğini taşıyarak bahçeye geliyor.
“En çok seni sevdim” diyerek suladım saksıların her birini. İpeğe dokunur gibi incecik bir duyguyla. Durmanın, oturmanın, yavaş yavaş ilerleyen bir zamanın içinden biraz sert bir rüzgâr esse sanki kırılıverecek, dağılıp dökülecekmiş duygusuyla.
Küçük, sallanan bir şezlong, demirişi nakışlı büyük yuvarlak bir masa ve üstünde eski beyaz mermer, etrafında yine aynı nakışlı demirişi sandalyeler. Yıllardır kullanılmamaktan paslı, dikenli. Alttan, yan bahçeden terasa dek uzamış ve terasın arka yüzünü neredeyse tamamen kaplamış bir sarmaşık gül ağacı. Kendi haline bırakılmış, budanmamaktan kâh alıp başını gitmiş, kâh kalıvermiş. Gövdesinin bazı dallarını unutmuş, kurumuş.. bazı dalları arsızca sarmış etrafını. Üstünde pıtrak gibi açan beyaz katmer güller… ” Burası kapalı bir yer: güllerin üstüne bu yağmur nereden yağıyor? ”
Her şey, ama her şey yazın sıcak, ılık, hiç bitmeyecekmiş gibi duran beyaz çarşafına uzanmış, yatmış, uykulu, mahmur, mırıltılı…
“Unutmakla unutmamak arasına gerili o sırat köprüsünden geçiyordum. Karşımda iki eşek: “Sen yana ben yana”. Duruyor. “İkimizin resmini çıkartmışlar yan yana”. Hey, doktor! Ruhumdaki kadim yırtık hâlâ yerinde mi? Karanlık ve içerlek bir cümbüş o, doktor! Dik onu doktor. Hey,“



Eksildim ben, azaldı içimdeki su
Yeşermiyor cümlem.
Oysa
Ben senin bir kimsenim, sensin esin.
Buna inandım uyudum,
Uyandım bununla durdum.
Narın içinde canım niye kanıyor?



Kıraç, boz ve kurak bir boşluktayım
kilimleri rüzgâra karşı astım
ben burada
sapların üstünde öğle uykusundayım
dünya aşağıda dağlar uzakta
ben küskünüm ama şu yamaç kadar
ama rengarenk, rüzgârda kilimler
ve harman sonu, yorgun yaprak, kaçkın keler.
Üzerine akşamın kapandığı gölüm ben
Bir kez hatıra ettim aşkı, bir daha etmem.
Seyrek salkımım bağda
Güz geçmiş üstünden
ve tenha.
Göl gibi misin,
Göl gibi misin? 
Göl gibisin hea! Rüyadasın, hey, rüyasın.
Bir su şiirinde
Gürültüyle konuşuyorsun
Aşağı iller,
Susmuş şimdi. Oyy! sa



Yorgundum..
köklerimdeki uğultuyla ölümü beklemekten...
yaz bitmişti..
bir deprem sesi geliyordu..
yaprağını savuran ağacın köklerinden.
Ben doğurdum seni..
içimdeki kaynaktan, acı sudan..
ben doğurdum seni, bir hayal için..
ödünç bir bahardan.



İki yanım dağ,üşüdüm heybetinden
Bir adım daha güneşe, bir adım daha
bir adım derken... genişledim
uzağım artık kendimden.
Kurumuş bir bataklık göğsümde,
ayaklarımdan uzak duruyor su.
Ve sessizliğin yankısıyla kuruyorum
kendimi yeniden
Mutlak ıssızlıkla buluştum,
mutlak kopmuştum hatıradan.
Bir şey değilim ben,
geç benden.
Ağaç tutunacaksa bende, köklerine güvensin
yol gidecekse, varsın gideceği yere.
Sabahın sisi ayaklarımı yalıyor
gece de geçecek benden.
Sustum. Yeryüzü olacağı gibi olsun.
Açtım kendimi, dümdüz,ovayım ben.
Rüzgar vurdukça bana çınlasın çimen.



Sana böyle akmaktan çok korktuğum için
Oldu herşey
Şelaleler de bu yüzden ilgilendiriyor beni
Dünya çok üzücü bir yerdi savaş filmlerini ve
Samurayları eskisi gibi sevmiyordum.. bir boşluktan
Aşağı mı bırakıyordum kendimi.. teller tenimi çizip
Canımı mı yakıyordu.. mutsuzluğumamı alışıyordum
Seni severken, yoksa kan kaybından mı ölüyordum..
Daha fazla parçalanacak parçam yoktu..
Neyse,
Sevgilim telefonun öbür ucunda ruffles yiyordu.
Ben meleğimin kanatlarını kırdım, ordan geliyorum
Siz yine de ikiz bardakları kırmayın
Bir deliydim, elemetlerin de ruhları olduğuna
İnanıyordum,
Aklıma suyun intiharı geliyordu hep
Şelale deyince
Divaneliği söylüyordum
Sana böyle akmaktan çok korktuğum içindi
Şelalenin sinirini bozdum az önce
Ordan geliyorum.



Birbirine dolanan hayaller yumağıdır hayatımız
kim karar verebilir birbirine dokunan taş ve su
hakkında, kimin kimi ayakta tuttuğuna, ve günün
aslında kumdan, tuzdan ve ışıktan oluşmadığına? 
boşlukları doldurduğumuzda belirecek hayatın
anlamı, taşı ve suyu doğru yorumladığımızda, bir
yarı öbür yarıyı anlayacak: olgunluk bize yaban
meyvesi gibidir; gevşek ağızlarımıza dokunan zehir! 
kim sana verdiklerimi, senden aldıklarımı çözebilir? 
birbirine dolanan hayaller yumağıdır hayatımız,
hayalleri dik tutmak gerekir.
…
ben yumuşak tuşlarına basacağım hayatın
sen çatıyı kur.
sırları soracağım ben,
sen hayatın anlamını ara.
yazın yönünü değiştireceğim ben
sen yolculuğa çık.
ben arka bahçeyi özleyeceğim
sen inat et…



o büyük ve muazzam zamanda unuttum
Kanatlarım çok oldu üşüyor benim
Bu beyaz ıssızlıkta göğsüme düşüyor
Bu yüzden eğik boynum.
Bir kuşun anısı kalmış bende, saklı
Bundan gözlerimdeki kayalık,
İçimdeki serseri buzullar
Dürtme içimdeki narı
Üstümde beyaz gömlek var.



Senin gözlerin benim gerçeğim
(sendeki telaşa onlarla inandım) 
bakmıyor bana,benden uzakta.
Aramızdaki mesafede gerilen
bir teli inletiyorum seninle
sesi ben duyuyorum tek,
birşey duyduğu yok kimsenin
benden başka.
Bir hülyanın hatırasında
kasıp kavuruyorum kendimi
diyorlar ki, hayat yalandır,
aşk da.
Nasıl inanırım,o; 
olmak istemiş de olmamış
bir yarım nefes gibi şuramda.
Sana dokunamayacak kadar
ürkek kalmış olduğum bu mesafeden
dön/erken sen
önce ayaklarının gerçekliğine inandır beni,
inanmak istesem de
senin gidişin yalandır bende.



Bir anıyı bir şehre bağlayan
Hat üzerinde
Kendine kıvrılmış, kendine kurumuş
Yapraklar iyileşmez.
Ömür boş yere çıkılan bir yolculuğu anlatır
Yanlış bir yere uğramaktır sonbahar
Hışırdayan rüzgârdır
Yaprak hışırdamaz
Uzun bir yol gibidir gözleri insanın
Gelip geçen bir şey iyileşmez
Bu gece bu hat üzerinde
İyileşen zamandır,
İnsan iyileşmez.
Hadi ömrüm, geriye doğru tara kendini
İlerde bir şey yok, gördün
Yüzünü rüzgâra dön yeniden
İyileşen sen değilsin, zaman.
Zayıf belleğim, sakar algılarla
Bir ömrü hatırlamak zordur kuşkusuz
Ömrüm, hey ömrüm
Seni hatırlamak için yolumu uzattım
Daha fazla zaman verdim kendime
Bu gece, bu orta yaş ovasında
Bu hat üzerinde
Bana bir tek söz söyle.



Önü denizle başlayan rüzgarlı bir kasabadaydık.
Sanki yıllardır oradaydık. Her şey düzelecekti.
Orada doğmaya çabalayarak öldük.
Meleğim nehir kanatlarını uzaklıklarda yıka şimdi.
soğuktu, ısınamıyorduk. Bu kadar yakınken. Aramızda
yalnızca o hava boşluklarının dolaştığı odalardaydık.
Biriken bütün rüzgarlar işte orada, o deniz kasabasında
o çok köpekli, çok rüzgarlı yerde patladı. ikimizi aynı 
gökyüzüne baktıran, neydi o, ışık söndü. Sustum.
Sustum. Sustum. Sustum.
Bütün aşkların sonunda yaptığım gibi,
konuşmak hiçbir şeyi, hiçbir şeye ulaştırmıyordu.
Biliyordum.
Rüzgarlar.. pansiyon.. teras
Blue cult.
Akşam yürüyüşleri. Akşamın batısına
Meleğimin kanatlarını da oraya götürerek.
Metropollerin asi özlemi sonra
Ah benim kaçak sevgilim: İstanbul.
Fincanlarda yol görünmedi bana yaz boyunca.
Terin ter, gövdenin diğer gövdeyle buluştuğu yer.
Kaç sevişme hatırlıyorsun o günlerden. Güç. Zor.
Yitik hafızam: Öksüz çocuğum benim
kendini unutma olur mu? 
Sustum. Sustum. Sustum. Başkalarının ilgili yollarına
adım atan ayaklarına susarak baktım. Yanımdayken kalktın.
Gövdeni gövdemin karşısına, sana ilgili gövdelerin
yanına bıraktın. Sustum. Seni yabancı olduğun gövdelerin
arasından çekip çıkaramıyordum.
Bunu yapmayacak kadar büyümüştüm. Kendini yormanı
sessizce izleyecek kadar büyümüştüm.
Meğer dalından düşecek kadar büyümüşüm.
Yaprağın ağaçsız kalışını
ağacın çıplaklığını
rüzgarın şiddetini ve rüzgarın
onların her ikisine de ne yaptığını gördüm.
Meğer dalından düşecek kadar büyümüşüm.
Bu gece ay dörtte bir hilâl olacak
ben sana ne olmadığımı anlatacağım.
Düşen yaprakların sokaklara vuran gürültüsünü anlatacağım.
Yaprağa, ağacından düştükten çok kısa bir süre sonra
ne olduğunu anlatacağım.
Senin elementlerin yollara çıkacak
Ellerin, gece ve keder.
Ve hâlâ akan ne varsa senin iyiliğinden olacak.
..önü denizle başlayan rüzgarlı bir kasabadaydık.
Sanki yıllardır oradaydık. Her şey düzelecekti.
Orada doğmaya çabalayarak öldük.
Şimdi beni unut sevgilim. Tenimi ve alçaklıklarımı unut.
Beni kanadı kırık küçük bir yavru gibi bulduğun, çoktandır
sanki birini beklediğin varmış gibi katladığın, o çöplükte
bulduğun beni, baktığın, büyüttüğün beni unut.
Şimdi bu acıya ne benim kuş kadar yüreğim, ne senin anaç kalbin dayanır.
sana son kez sarılıp uyuduğum o son gecede tüller ve 
silahlar gördüm düşümde.
bugün ayrılığın ilk günü. hiçbir şeyi hiçbir şeye yoramayacak
kadar kara bir kının içindeyim. kara bir kan içindeyim.
tüller ve silah nedir bilmiyorum.
Yaşlı doğuda her şey mümkündür diyorlar:
Sonsuz sevgi, sonsuz bağlılık
ani ışık, ani ayrılık.



I
Betonun hüznünden doğdum
suyun isyanından
güneşin kırılganlığına dokunup
geliyorum.
Sana söz yakışır, ağzını hazırla.
Kırık bir şehir hikâyesinden doğdum,
kırk meseleden
bardaklar ve demli çaylara dokunup
geliyorum.
Sana söz yakışır, elma de.
Aslı ve Astar’ı olmayan bir hikâyeden doğdum,
karşı’lar ve balkonlardan
korna seslerine karışıp
geliyorum.
Sana söz yakışır, ağzını hazırla.
O eski hikâye bitti,
şaşkınlığımdan doğdum
denize düştüm
kuruyup geliyorum.
II
Aslında
hazin bir öyküdür bu
anlatmaya yakışmaz sesiniz
yanımdaki bütün sandalyeler boş,
alabilirsiniz.
Oturunuz.
…bolerokuşlarlaleliihvan
birden, gaseyan…gaseyan…gaseyan.
…sonra sarışın kadınlar esmer olup
balkonlara çıktılar
ben terk ettim beyaz çerçeveli bir fotoğrafı
ve dönmedim bir daha.
Resmim,
zayıf yüzlü, gülümsemeye yakın neredeyse
hastane penceresine dayalı
ahşap ve toz kokan bir gecede çekilmişti.
Gaseyan…
yıllar sonra kente çıktım
örümcek ağlarının, paslanmış kapıların ardından
kente çıktım,
yıllardır sallanan bir sandalyenin ardından
tozlar içinden,
uzaklara ve karalara yazıldığım mektuplardan
beyaz çerçeveli bir fotoğraftan,
gaseyan.
Burkuldum ve ağladım
kırmızı bir danstı her şey, oynadım.
tenim ve ellerim yoktu
kimse görmedi.
Kimse görmedi, saçlarım uzamadı yıllardır.



bütün günüme bütün güneş düşse ne olur,
ne yazar üstümden bulut bütün yürüse
bir tutmuyor beni, ayrılıyorum ikiye.
sakladıklarımı görmene gerek yok jospi.
bazılarımız durdukları yerde öldüğünü söylüyor.
(dünya boktan, sen tamsın, kurduğun cümle eksik) 
bazılarımızda eski yıpranmış bir hatırayı
korumak için apışıp kalmış bir çatı.
(sanki eline alsan, yapacaksın gibi.) 
bu dünyada insan dediğin ikiye ayrılır jospi
bir: ayrılıktan sonra hiçbir şey olmamış gibi
davranan medeniler; bir: atlarına davranan
barbarlar. onlar atlarını çöle, topuğunu dikene sürerler.
bilesin, sultan sazlığı’ında boynu eğri bir kuşun
ince boynuna yediği kurşun gibi hainiz hepimiz.
şehirlerimizde bizim birbirimize verdiğimiz sözler jospi,
ohooooooo…
yalan dünya, pıtraklı memleket! 
bu dünyada insan dediğin ikiye ayrılı jospi.



Madem geldin, uğradın yanıma
yaslan, kavruk gövdem bu.
Yaşım kaç mı? Saymadım ki,
ya da unutmuşum, bağışla.
Bu: bir boşluk: içimde
Yaşamak izi de denir,
Sanki, nice kelebek tozu, içinde.
Çok durdum, hiç gitmedim ben, bu dağ başında
Rüzgâra ağladım bazen,
Bazen derdimin dibini saydım ıssıza.
Yaşlı, durgun bir zeytin oluşuma bakma
Şuramda bir su vardı ve şuramdan
Neşeyle akardı aşağıya.
Ela birini sevdim ben de zamanında.
Kalkıyor musun? Kalk, ama
Kaderinin sesini unutma, gönül gözünün yanına.
Ve sözünün içine çektin madem,
Madem aldın beni rüyana
Bu da benden, dalımdan bir hatıra:
Ayrılığın gümüş bilgisidir o, al
Helalü hoş olsun sana.
Git ve unutma
Ha vardır benim dallarım şimdi
Ha hatıra.



Denizin kederini anlatacak dili yok,
dedim ve devrildim,
böyle sürdü uzun yıllarım 
düştüm,sustum,içimden geçirdim,
evi oldum sol yanından yaralı bir salyangozun 
ve komşusu ağlayan bir ağacın.
Yeryüzü, ah yeryüzü diyerek 
gürültüsüne de alıştım 
kapladığım yerin. 
Bana verdiğin bu yarı-saydam gövdeden
sisin altında uğuldayan ve ipuçlarını bir türlü 
çözemediğim üç-eksik-uzun vakti geçirdim. 
Sadece bir baş dönmesi kaldı şimdi 
ömrümden, o acı suyu biriktirdiğim 
Ağaç anlatabilir kendini yağmura,
hiç değilse fısıldayabilir-bunu biliyorum.
Kuş nasıl tarif edecek; konsa yeryüzünde av,
uçsa bir ömür boynunda vebal. 
Ve kimim ben, düşe kalka dolaşan 
yorgun ruh, dolaşık gönül, som gurur? 
Ve kim, beni omzumdan öpüp o siyah 
yolculuğa çağırır?



Suyun sırtında geçiyor ömrüm
kentlerim, saraylarım silik.
Gül ekilirmiş dünyada,
zülüf dökülürmüş yastığa.
Derinde bendeki, müebbet,
Ve aşağıda, yer değiştiriyor,
dönüyor
koyu bir sıvı:hatıra.
(Rüyamda bir göl dokunduydu bana.) 
Ah, üstümde geniş sessizliği uzaklığın,
pul pul bir akşamüstü.
Yaşadım mı yaşamadım mı ben o çağları
içimde külrengi ve sonsuz buz ağları.
Kim yardı beni, bana kim yardı? 
Kim akıttı kanım,
bilmiyorum
hatırlamıyorum.
Dünyaya atları sürmeye gelmiştim,
mart sonu muydu, şubat mı,
gül ekiliyordu toprağa,
kanımı kim?



Ben senin sınırlı gövden ile
beni sonsuz sarmanı diledim.
Uykum seninle kışın kolları arasında
devrilerek dönerek tamamlansın,
içimde kuzeyin kuşları sussun istedim.
Kışı ve kışın kalbimde ağırlaşan meyvesini,
çiy düşmüş, soğumuş, donmuş bir dili
hatırlamak için
beni büyüleyen o kimyanın boşluğunda
durup yalvardım:
Beni bu siyah boşluğun içine bırakma,
derin bir zaman istedim senden, ama
bana onu verme! Ne kışa ne yaza uygun
kalbim, çatlat aramızdaki donmuş dili,
yokluğunun sebebini anlatamadım kendime,
yokluğun ne vakittir karlı bir tepe gibi
içimde.
Ayağa kalk, yaklaş, dilini döndür ağzında
de ki:
Ben onunla denizin dövdüğü dilsizzz
taşlar üstünde sustuydum.



sevgili gül,-gül sen bana gül! sana onca kuşatmadan
birikmiş ter içinde, yorgunluk içinde geldim.
Sorma bana, nedir karşılığı aşkın bir insanda
savaşın, cinnetin kıyametin çağında.
Ruhumla bu hayat arasında kurduğum bu köprüye
"ah çok sallantılı" diye bakıyorlar.
Evet, çok haklılar.
Göçebesiyim çünkü bozkırın ve her gün
ufkun mor çizgisini özlüyorum.
(Önce de söylemiştim, bu dünyaya ben atları sürmeye
gelmiştim.) 
Evet, haklılar. 
Kanımı ben bir kıl çadırda,
bir bozkır akşamında bıraktım.
Ve bilmiyorlar, barışacak mı bnde
yeryüzünün ilkel'i, çağın meşru zihniyle
-gül sen gül-
korkmakta haklılar.
Sevgili gül, sana kendimde kanayan kazandan
birikmiş, sonra silinmiş sularla geldim.
Sorma bana, nasıl kurulur ömrün kaygısız bahçesi
bir ayağım tek hücreli bir hatırada
bastığım bin yıllık toprakta öbür ayağım.
Yaktığım kadar yandım. yaşım başıma vursun
geçtim aşk dediğimden,-gülme bana
gülümsün, gülüm kal, ömrüm
kendime yeni bir merhamet seçtim.



Ben bu içimin yankısı, ben bu içimin koruyla
bu narı daha fazla taşıyamam.
Düşecek ellerimden, dağılıp dökülecek odaları,
dayanamam.
Benden sana mevsimlerden anne, uykularımdan tüller,
ömrümden ağrılar sızmıştır.
Bu aşk bende bir imkânsızlık tasarımı gibi kaldı,
kaldıramam.
Adı Şubat olan bu şiirde kalbim
uzun bir nehir gibi ağrıyor. İnat yumağım çözüldü.
Sol omzundan siyah atımı, sana düştüğüm o eski şubattan
çukurumu alıyorum.
Benden kalan boşluğa kırmızı bir araf düşüncesini koy.
Nasıl hatırlanırsa bir yaprakta bir orman
bu kez o olsun beni sana hatırlatan.
Bir gün olur senin de düşerse elinden nar
Aşk bir gün seni de alır bir yerden bir yere koyar
Ne zaman ki kaplar gönül mülkünü kar
Çağır o zaman, anlatırım sana,
bir ömürden nasıl döne döne geçer turnalar.
Sanma ki inadımda sarı bir safra
dilimde uçuşan rüzgârlı bir sayfa
sözlerimde silinmiş şifre vardır.
Sökmedin beni çölden, yolum araftır.



I
“Bir kereye mahsus yaşanan her an
kendi hatasını bir daha düzeltilemiyecek biçimde
içinde barındırır”
Bana kanatlarımı bıraktırdılar,
Bana ihaneti öğrettiler.
Başka haber yok.
II
İkiye bölünmüş bir bütün gibi yaşadım
Bir yanım öbür yanıma düşman
Sağımda kızgın kumlar gezdirdim
Solum üşüyor eski bir anıdan.
III
Mum: alıngan. Kendi ateşiyle
kendini yok eden yumuşakça.
Erimek üzere varsın, kaderine inanırsın.
Ölürken fark edilmez, ışığın solduğu zamansın.
Hiçbir aşk titremez sonsuza değin
Bütünlüğünü yitirişinden ölür bir mum
ve insan acıdan ölür bir gün.
IV
Yüzümde taşıdığım kuyu
soğuk iklim,
ağır yaprak tenimde
durup dönüp dokunduğum
yük.
Yağmurun aramıza çektiği perdeyi yırtıyorum
geçiriyorum göğsümdeki uykunun sarmaşığından
birazdan dünya beni unutacak, ben onu anlamıyorum.
Soğuk iklim
durup dokunduğum
dönüp seni
ben de unutacağım.
V
İnsan ölüyorsa acıdan ölür bir gün
kendine bir daha uğrayamadığından,
koyduğu yerde durmayışındandır hayatın
hatanın dönüşsüz oluşundandır.
Hiçbir aşk titremez sonsuza değin
bütünlüğünü yitirişinden ölür bir mum
ve insan kanatlarından
ayrılır bir gün.



size,
bu odanın alacakaranlığından,
okyanusundan, beni boğan dalgalarından,
tenimde kalan tuzundan ve
yastıklarda kuruyan gözyaşından
hiç bahsetmedim.
size,
nasılsın diyerek başlayan telefonlarınıza
(garip, tuhaf aslında) 
beyaz bembeyaz tabiatımla
'iyiyim' diyorum.
yani aslında korkuyorum
bütün bunlar kıyamet
bütün bunlar cinnet
bütün bunlar cinayet demeye
bir daha düzeltilemeyecek sözler
söylemeye korkuyorum.
telefonla birlikte ışığı da kapatıp
bol şanslar deyişiniz, şanslar deyişiniz, deyişiniz
çınlarken içimde,
bunun beni ne kadar kırdığından
hiç bahsetmedim.
bahsetmediğim çok şey var daha
yaz çiçekleri, cam çiçekleri ölüyor
akşamın altını, gümüşe dönüyor
bunlar da önemli elbette
en az,
bana ihaneti öğrettiğiniz
bana kanatlarımı bıraktırdığınız kadar.



Yükselir semaya doğru ellerim
Mavi gecelerin seher vaktinde
Hakka kanat açar hep emellerim
Mavi gecelerin seher vaktinde
Kaybolur kederim kaybolur ahım
Gözümden yaş olur akar günahım
Bana daha yakın olur Allahım
Mavi gecelerin seher vaktinde
Bakışlarım yanar yanar tutuşur
Parlarken semada bir ilahi nur
Gönlüm dile gelir,gönlüm konuşur
Mavi gecelerin seher vaktinde
Bir ince duyarlık,içten mutluluk
Gönüller niyazda, ne ses ne soluk
Başlar Hak katına kutsal yolculuk
Mavi gecelerin seher vaktinde
Bir uhrevi his var mı ki dünyada
Bulunsun tadı bir ulvi duada
Ne güzel Allahı getirmek, yâda
Mavi gecelerin seher vaktinde...



Obeni sahilden, kendimi gömdüğüm, sertleşmiş ıslak kumdan aldı, 
Elledi. 
Ben, bana düşen acıyı da neşeyi de yaşamıştım, diye düşündüydüm. 
İçimdeki zayıf hayvan çok olmuştu öleli. 
O beni sahilden... 
yani yoktu sedefimden başka şeyim. 
Derin denizlerle, soğuk denizlerle 
Tuzla, dalgayla boğuştuydum ben, ve hayvanım çıkmıştı benden. 
Kendi içine kıvrılmış, rüyasını unutmuş 
Soğuk taş değil miydim artık ben? 
O bana bir rüya verdi, inanamadım. 
(bademin neşesi, dedi, al bak, dedi, kısacık, dedi.)



Ilık süt gibiydin 
Sen, uf uff.
Benim ağzımda bir zehir vardı, 
Beni bu dünyaya ağzımda, 
Hoh, 
Bu zehirle bıraktığında 
Ben senin kötü olduğunu, 
Senin kötü olduğunu 
Anlamamak için, 
Çok çalıştım.
Benim seninle ilgili 
Bildiğim her şey bir 
Yalandı. Buna çalıştım. 
Tersinden bir adaletsizliği 
anlamam gerekti benim, 
ve ben 
hoh, 
Ben bunun için bir Afrikalı gibi çalıştım.
Ilık süt gibi, 
Ilık süt gibi olduğun, 
hooohhh 
benim uydurmamdı.



Madem arkandan ağlamamı bile çok gördün bana 
Al bu taşlar senin olsun... O halde ve bundan böyle 
Bütün davullar vursun, telleri kopsun sazların 
boşluğa bağırsınlar, birlikte; 
Kan kusacağız. 
Kan kusacağız. 
Madem dünya bunca zalim 
Madem yakışmıyor kalbimize.
Bütün davullar gümlesin 
Boşluktan gelen, boşluğu dolduranı 
Boşluğa böğüreni Vursunnnn.
Bak! nasıl kan kusuyor külde uyuyan 
Dünya görrrrsün.
Her kezim ben 
Küle ne öğretebilirse hayat, ancak 
Onu öğretti bana da. 
(Ama...)
Ben külün içinde çok uyumuşum. 
Ben külün içinde çok uyudum. 
Ben külün içinde çok uyudum.



Gece gözlerini kapamış
Gökyüzünde ay
Dinginiz aslında
Tesadüfen çatal sesleri arasında
Tesadüfen kansız bir gün metrekaremizde.
Aldırmıyoruz
Soframızı altüst eden
Desibel desibel ezan sesine.
Ve uzaktan ulumalar.
Biraz çiçek, biraz böcek, 
Geç kalmış baharın kucağında.
Birden ay patladı
Korkuyla uyanmışım.



Bir özlem vardır bir yerlerde bilmediğin
Tanışmamış daha yürekler
En çılgın çocuklara gebe bir aşk vardır
Yedi yılda kesilmeyecek
Ben aşktan kesilmem canım sağ olsun
Bana bir şarkı çal insan sesi olsun
Toplumun çocuklarıyız biz
Aşk da yeriz
Seni de yeriz ölüme fırsat bırakmadan
Hacı Bekir lokumu.



Öyle havai fişekler patladı ki denizin üzerinde
		-ben haberleri dinlerken
öyle güzel havai fişekler patladı ki
		-hiç görmediğim kadar
giderek öyle yaklaştı ki pencereme
içeri doldu sanki üstüme yağdı.
Seni düşünmeden edemedim.
***
Seni ne zaman düşünsem
gazete kağıdından bir gemiye konmuş
arkasından küçük bir fiske vurulmuş
süzülerek giden, başı dik ve gözleri cam
bir çocuk geliyor aklıma.



gözyaşıyla söner mi yangın
ey ölüm
ben ne aptalım
okunur mu yolladığım mektup
tutuşmuş bir kalemle yazdığım
dağıldı oyuncak atımın boncukları
bütün çeşmeleri kurudu sokağımın
kapladı göğün yüzünü
kara bir örümceğin ağı
halden anlar mı acaba güneş
ama o hiç sokak çocuğu olmadı
uyumadı kaldırımda
farelerle yanyana
şair de olmadı hiç
beyaz ince bir dizeyle
bağlanmadı ay ışığına
bütün sayfaları uçtu hayatımın
sonunda mürekkebimle sulandı
ortanca saksıları
bir de sözlüğü olacaktı aşkın
sanırım eskiciye satıldı
ya kentim
daha yeni doğmuştu
acaba çingeneler mi çaldı ey ölüm
ben çok aptalım
arıyorum boş yere
kendi küllerime gömdüğüm ışığı



nasıl anlatmalı sana bilmem
-birşeyi herkes gibi anlatmak da istemem-
bir tamburu sarsmış gibi yayılmalı sesin tınısı
ve yeni titreşimler eklemeli dinleyenin yüreğine
şimdi sana yaşam bir bayrak yarışıdır desem
yaşamın bir süreklilik konusu olduğunu bilirsin -herkes bilir-
salt yaşama güdüsünden başka şeyleri de
bayrak yapınca eline
kızım seçme sorunu çıkıyor işte o zaman insanın önüne
ozanlığı mı yürüteceksin benden öte
yalnızca üremeği mi
çiftçiliği mi
-hiç aklına gelmeyen bir işi mi-
yenikapı'da tekir ağlarını onaran ve hep yas tutan
kara başörtülü ermeni kadınlar gibi
gerçek anlamda bir ilericiliği mi yoksa
çağın ötesine kapıp götüreceksin
doğru bildiğin bir yöne de gereksinim duyacaksın tabii
-benim bildiğim yönü ne yapacaksın
kimse kimseyi çekmemeli zorla bir yöne
üstelik sen sorumlu değilsin ananın edimlerinden de-
yok yok sana varoluşu filan anlatamam -bilsem de anlatamam-
eğer zamanın kalırsa terziye git
kaynananı ağırla eline su dök
otel lobisinde otur arkadaşlarınla paran çoksa
bir kez olsun çay iç çin porseleninden yapılmış bir fincanla
istersen resim sergilerine de git
ilkçağı arala
shakespeare'e gidersen -hatırı kalmasın- saroş
marlowe'a da uğra
-kimse kim- tanımasan da uğra
hiç eyüp sultan camiine gitmedin mi
bahçesindeki sayısız evliyanın üzerine paçavra bağlanmış
mezar taşlarına bakıp karışık şeyler düşünmedin mi -onun gibi-
kızım senin anan kermes düzenleyen
saçları platin renginde
elli yaşlarında yüzü çok boyalı bir kadın değil
gündelikçi bir kadın da değil her gece bel ağrısından yakınan
ve elleri yıkanmaktan yara olmuş temizlik hastası
çocuksuz bir kadın da değil
söylüyorum ya binlerce kezdir
bir ozan
tam anladın sanıyorum
sonra öyle bir bakıyorsun ki yüzüme
yıkılıyor birbiri üstüne yığılı duran düşünceden
kuleler içimde
senin anan nefret eden bir ozan
insanların gözlerindeki hiç anlamamış bakışlardan
ve yaşamı büyük bir gizlilik içinde geçen
bir sürü karışık işi hep birlikte yapan insanlardan
ister istemez yalana ve ikiyüzlülüğe bulaşanlardan
yani güvenilmez olanlardan
insanlık adına nefret eden bir ozan senin anan
yaşam açık olmalı
kırlara bakan perdesi açık bir pencere gibi
aydınlık olmalı
başkalarının elinde rehin kalmış gibi
düşünsene nasıl yaşanır hesabı verilmemiş bir yaşam
diyelim ki çok bilinen bir örnek olsa bile
sevgilinin biri odada biri sofada biri sokakta
ve biri sur dışındayken
tümünün sigarası nasıl yakılır bir anda
telefondakine ne yapılır örneğin -bir vodvir midir yaşam-
karışık hesap sonuçta hep yanlış çıkar kızım
ve sayısız konuda olabilir karışıklık
önemli ve önemsiz de olabilir....



ben ondört yaşımdaydım ilk şiirlerimi yazdığımda
ve ilk aşık olduğumda bisiklete binen bir oğlana
- ama ondört yaşında hiç aşk şiiri yazmamış olmamı
aşkı anlamadan hiç konuşmayan bir sağduyuya mı bağlamalı -
sonra okulda bir ablaya aşık olacaktım
sonra saçları oluklu mukavva gibi dalgalı yaşlı bir memura
sonra -inanmaycaksın belki- sinemada yer gösteren bir
adama
sonra bir kaleciye
hey tanrım sonra bir deniz subayının ellerine
bir lise öğrencisinin uzun kiprikli gözlerine
ve gözlüklü bir keman öğretmenine
artık aşkı bir mirasyedi gibi harcayacaktım
hiç inanmadan duygu kaynağının bir gün kuruyacağına
ve kimbilir kaç yaşımda olacaktım
aşkın
ancak bedensel bir bütünleşme söz konusu olduğunda
onu gözelleştiren bir çaba olduğunu
şöyle bir düşünmeğe başladığımda
girişilmesi güç ve zorlu bir çaba olduğunu onun da
sen bir ozan kızısın
çok büyük tarihi aşklardan
ve sabun köpüğü gibi çocukluk günlerinden yaratılmadın
dünyanın bütün acılarını kollarında uyutan bir kadınsa
senin anan
artık kimselere aşık olamaz
olsa da can eriği yemiş gibi olur ancak....
ben onsekiz yaşında da hiç olmadım
kayak yaptığımı anımsamıyorum
yüzme havuzuna girdiğimi ve berbere gittiğimi de
dünyanın doğusuna doğru ilerledikçe
çoğalır hiçbir yaşa gelmeden ölenler
ve neden öldüğünü bilmeden ölenler yemen'de
altmış yaşında da olamaz kimse
kırkbeş yaşında da tam tamına
ben artık neyi yazıyorsam
onu yazdığım yaşta duracağım
karar verdim yalnız oralarda yaşayacağım
sen bir ozan kızısın
durmadan yaşlanan
ve ağlamaktan başka silahı olmayan
bir kadının değil
hırçın bir hesap uzmanı da değil vergi dairesinde
çok güler yüzlü bir bayan banka şefi de değil senin anan
devetabanlarıyla dolu bir odada müşteri ağırlayan
sapho'yu tanımamış olabilirim nazım hikmet'i
bir ozanım ama
ne faulkner'ı ne nietszche'yi saymakla biter mi
tanımamış olabilirim sözün gelişi
yunus emre gibi dağ başında kimseyi
atlı karınca mı keten helvası mı kiralık sandal mı
aksak timur ya da taptuk emre'mi diye sorabilirim
bunların anlamı
hiçbir okulu bitirmedim
hiçbir dili sevmedim ana dilimden başka
ben biraz çerkezim biraz arnavut biraz giritli
kendi esintilerimle başbaşa kalınca bazen tanımıyorum hiç
kimseleri
bilirim üzümü şarabı ve sirkeyi
-birbirinden elde edilen acı ve tatlı herşeyi-
reçellik incirlerin üstündeki kahverengi çilleri
kuzu etiyle rezene otu pişirmeği
dedemin biri beşyüz yıldanberi ıstanbul'da yaşarmış
söylentilere bakılırsa
ben gidip onu da görmedim
tanımak da istemiyorum aslında 'sülalemi'
hiç kitap da okumadım -var mı ötesi-.....



aylardan eylül'dü
bahçenin ucundaki ceviz ağacına doğru
yola koyuldum
önce incir ağacına uğrayacak
ve sonra kargaların düşürdüğü
çürük cevizleri kırıp yiyecektim
niyetim buydu
bahçemiz bir ülke kadar büyük
hayatımız unutulmuş bir düş kadar uzundu
herhalde öyleydi
günde kim bilir kaç kez
çocukluğumla doluyor defterim şimdi
bir o kadar da ölümümle
ve beni göğe götürecek melekler
bilseniz nasıl bana benziyorlar
tümü de mahzun yüzlü ve dokuz yaşında
düşmüş ıslak saçları alınlarına
bilmiyorlar gülmesini de
ağlamasını da
oturmuşlar usulca bir havuzun başına
bakıyorlar
yalnızca bakıyorlar bana
geride kalmaz mı hiçbir şey
diyorlar acaba
ne eylül ayı ne ceviz ağacı
tel bir yumurta sepeti gibi
asılı duran dünyada
sessizlik ve kavgadan başka



"Şiir bir yolculuktur"
Demiştim bir gün anneme.
"Hayatın düşselliği
Ve derin gerçeği aşkın,
Eğer beni çağırırsa,
Kaçınılmaz bir yolculuk olur hem de."
Annem gülümsemiş, 
"Önce doğanın dilini öğren,
Bir harita gibi
Göstersin sana gizli yolları
Yazıya giden"
Diyerek, 
Yaşlı incir ağacının
Alçak bir dalını
Kendine doğru eğmişti.
Ağır bir ayrılık düşüncesi,
Artık gölge gibi
Vurmaktaydı yüzüne.
Elinizdeki kavak inciriyle
Şaşkın ve kararsız
Kalakalmıştı,
Hüznü bir güz ikindisinde...
Bense,
Annesinin elini bırakıp kaçan
Küçük bir çocuğun merakıyla,
Nereye varacağımı bilmeden,
Olanca gücümle
Uzaklaşmak istiyordum o gölgeli bahçeden,
Gençtim.
Bir ömür boyu koşabilirdim,
Yere düşen bir yaprağın içindeki
Saklı harflerin peşinden.



Söz,
şiire dönüşürken,
bir çocuk kâkülü gibi
kısacık mı kesilmelidir ille de? 
Hayır! 
Şiir annem gibi
uzun uzun seslenmelidir
uykusunda,
olmayan sevgiliye.
Durgun,
derin soluklu,
içine kapanık olmalı,
belki de bütün gün
uzanmalıdır koltuğunda.
Bir sanduka kadar heybetli
ve düşünceler kadar ağır
çantası da,
durmalı ayakucunda.
Ama,
kendini ölümsüz sanan
ve her sabah
bir umut çiçeği açan
yüreciği,
hiç durmadan kıpırdamalıdır
yün yeleğinin altında.
Perde inmiş gözlerinde
oynaşan bin bir hayal
ve beyaz dudaklarından dökülen
kırık dökük anılar,
kimselerin okuyamadığı
eski yazı bir defterden
saçılmalı ortaya,
sonsuzluğu çağrıştıran
yaz bahçelerinde
uçuşurken kopuk sayfalar,
kör bir yılanın çevikliğiyle
kamışların arasından
akıp gitmeli gizlice yıllar.
İncir ağacının dibinde
kum falı bakan
dilsiz köle ise,
bir yanılsama olarak
görünmeli ara sıra
fotoğrafın arabında.
Şiir de annem gibi,
mevsimi
kuş seslerinden
aşkı
saklı bir mendilden,
tüm hayatını
gülden sormalıdır
bana kalırsa.
Ve hiç çıkmamalıdır
yaldızlı çerçevesinden dışarıya.
Aklı yürüyen bulutlara
ve oyuncak atına takılıysa,
ne yapsın şiir sokaklarda? 
Eh bir de yolu düşerse
kalabalık alanlara,
eski dostların çoğuna rastlamalı,
aynı annemin yaptığı gibi
durup hatırlarını sormalı,
adresler almalı.
Sevinçten
al al olmalı yanakları ki,
anlaşılmasın yoksulluğu
yalnızlığı.
Aslında,
hep çocuk kalmalı şiir.
Avuçlarında ezik bir şeker,
yanaklarında tozlu yaşlar
ve yüzündeki mahzun gülümsemeyle,
pencereden bakan
öksüz bir çocuk olarak kalmalı.
Korkmalı gök gürültüsünden,
tabancadan,
kara örümcek ile perili köşkten.
Dili peltek çorabı düşük,
tekir kedisi kaçmış olmalı evden.
Eğilip denize dokunmalı,
düşlerinde yol alan
köpüklü yelkenliden.
Ölecekse de şiir,
yaşlanmadan ölmeli.
Yaşı belirsiz olmalı
aynı annem gibi.
Hiçbir ayna kırığına
basmadan daha,
tutunup rüzgârın ipine,
limon kabuğu kokan
camdan bir dünyaya
kayıvermeli,
kış odasına geçercesine
tüylü terlikleriyle.
Eğer ölecekse şiir,
buz tutmuş çığlığı yükselirken
göklere,
gecenin kanı sürülmemeli
saçlarına boş yere.



Bütün sınırlarını aştık da dağların
bütün okyanusların kapılarını
düşle gerçek kucak kucağa
köpükle dalgakıran
ve yalnızlığın deniz feneri
Biz ki asırlardır sesiydik aşkın
bir kuş azatlamadık
bir boncuk geçirmedik
incecik bilekteki son boğuma
Çömlekçi söyle bana
nasıl bulur gizli bir liman
insan kendinden bunca korkarsa...



Düşlerin mavi sağanağında bir gece
sordu cesur ve yılgın
bakışıyla bir kaçak:
Seni nasıl sevmeli? 
İpeksen çıldırır yüzlerce tırtıl kıvrımı
suysan tutulmaz bir uçarı nem
gülüşsen tam ortasından parçalanan bir çelik
seni nasıl sevmeli? 
Düşlerin mavi sağanağında bir gece
soluğun soluğu susturduğu Afganistan
Karanlık kayalarda saklı turkuaz
kuytu mağaralarda gizemli bir fısıltı
ateşi üfleyen dudak kadar kırılgan
her damla terin pusata dönüştüğü
dünyanın gözyaşı ve isyan.
Toprağa gömülmüş kesik kollu bir heykel
renk, ses ve tatlarla yıkılan idol
akılla duygu ve çatışma ve cansıkıntısı
en ince ayrıntılarla yeniden yaratılan
çağdaş bin tanrı... bin tanrı daha.
Seni nasıl sevmeli..? 
İnsanın insanı doğurduğu bir öğle vakti
- kil ya da kaburga kemiğinden değil -
mermer serinliğinden
bir ırmak akışından
kuşların ötüşünden
ışık selinden
insanın insanı doğurduğu...
Sordu cesur ve yılgın
bakışıyla bir kaçak:
Turkuaz nerden ulaşır çarşılara bilmeden
sorgulamadan geçitsizliği
seni nasıl sevmeli? 
Düşlerin mavi sağanağında bir gece
anladım ne zaman düşürdüğümü
göğsünde ürküntüsüz tek denizi taşıyan
o güvercini.
Dağları da yitirdim
vitrinlerle kuşatılmış bir şehrin
salgınına kaptırıp kendimi.
Kimbilir kaç kadından birikmiş turkuaz
güneşin tutsak yanı
seni nasıl sevmeli..?



Ölümün hasatıydı Sivas ve bol oldu ürün
bir tırpan ucunda savruldu sesimiz
sesimiz Yasemin, Gül, Hasret
ince ve uzun kanatları kırlangıçların
sesimiz sabah serinliğinin çiğ damlaları.
Unutsun bütün şarkılarını bu şehir
unutsun ipeksi dönüşlerini turnaların
unut beni sevgilim
yarısı kül bir kadınım artık
Hep böyle ıssız mı olur katliam sonrası kentler
ırmak bile susar mı, rüzgar korkar mı sokaklardan
biter mi çığlık ateş ve dumanla...? 
Ölü çocuklar da doğurgandır ölü aşklar gibi
kesilmiş kavaklar da ıslık çalar
dilini yitirmişse de şiir
bir deniz feneri çizmenin tam zamanıdır.



bu böyle bir şiir işte
ay girince geceye
bu şiirde bakır yeşil
çuha delik deşik lekeli masalarda
ihtiyarlar en kimsesiz ihtiyar
kahveler nargilesiz
bu şiirde çatanalar denizsiz
çocukların gözü pamuk helvacılarda
kadınların kocaları haylidir işsiz
badem çiçekleri kırağı pası
bahar ayaksız elsiz
sıkıyönetim gecesinde bir yüzün kalmış
çırılçıplak
kimliksiz
bu şiirde aşk
yüzümde unuttuğun utanmasız bakışın
mor kumlarda çürümüş deniz kabuğu
ikindi güzlerine düşürdüğün bir tarih
bu böyle bir şiir işte
ay vurunca yüzüme



beni hiç merak etmemiştin sen
şimdi ben merak ettim, 
sana ne oldu? 
bu tınıyı bir yerden tanır gibiyim
gecenin bıçakları kalbime saplanırken
sözlerinden sesime dökülen yorgunluğu
hiç merak etmemiştin
kış güneşlerinin ağaçlarından
koparılmış bir yaprağın sarındığı uykuyu
ne zaman yağmurla insem ormanlarına
senin dallarında kuşlar uyurdu
ne oldu? 
birdenbire anımsamış gibisin
bir yaz gecesi estiğin fırtınada
buzulun içine gömdüğün ruhu
beni hiç merak etmemiştin sen
küheylan bir rüzgar gibi çekip giderken
hiç merak etmemiştin savurduğun külleri
demiştin ya, unut beni
su bile dönüp bakmaz geçtiği kıyılara
beni eksik bir çan gibi
gömmüştün sesimden uzak uğultulara
şimdi ne oldu? 
anlıyorum, seni de terk etmiş sevdiğin biri
üzülme,
ateş yakar ve söner
ve açmaya devam eder kır çiçekleri...
Ayten Mutlu



nasıl bir ayin gerek bu lanete Femina
yaşamının kırıkları birleşsin diye
hangi büyülü ezgiyle dans edeceksin
yeni günün şafağında? 
bin yılların laneti bu Femina
başka gün yok başka dünya
hadi dans et, elinde bir tas zehir
ayak bileklerinde demirden halkalarla
sıkılgan hecelerin sedef çiçekleriyle
kanırt çivisini tüm kutsal kitapların
Femina dans et ince topuklarınla
sars kızıl opalini toprağın
uzun kürklü hayvanların ininde
soğuk yıldızların ince yılanı
gibi kıvrıl Kybele ananın suretinde
başka gün yok başka dünya
boyun eğişlerin gururlu zilleriyle
çal bin yıllık aldanışı Femina
içinde eskil ritim, yırtılan etin sesi
umarsız sessizliğin iç çekişleri
eşlik edecek senin dansına
işaret bekleme sim gölgeler çağından
ışığın içindeki gölge gibi gel
ballı şerbetleri yudumlar gibi
iç aykırılığın saf içkisini
yaz buğusunda yanan ülke gibi gel
aklın deliliğe çarpan kıyılarından
bay tanrının yatağından
sisten çık gel siyah tüller içinde
siyah güller içinde
dantel tencerelerin kızgın köpüklerinde
hadi dans et, çoktan başladı ayin
büyülü ellerinle çal aşkın zillerini
Femina, uysallığın çılgın gelini
dans et, siyah iplik gününde parlak taşların
dans et, lanetli çığlığıyla bataklık kuşlarının
dans et, usanmış askeri gündelik savaşların
dans et, çağıran ritmiyle kaybolmuş hayatların
başka gün yok başka dünya
yeni günün şafağında
Femina
dans et



tüm dağlara kar yağsa
sarsa dorukları boran
ve tüm ışıkları yutsa fırtına
dayan
ey sevdam
ey sevdası yarınların
dayan
şimdi
kavrulsam da ayazdan
sarsılsam da kaygılarla
sımsıkı sarılmak zamanıdır umuda
umuttur sevgiyle ürer
ve sevmek yürek işidir
ve büyütmek sevdayı
emek işidir
bin yılların çilesini
ve tutkusunu geleceğin
nakış nakış dokuduğum bu kilimi
yani emeğimi
yani yüreğimi
adıyorum sana
ey sevdam
ey sevdası yarınların
durmadan
yılgınlığa varmadan
dayan



ağır ölümlerdik hızın kanatlarında
sadece korkuydu bizi besleyen
ateşin ağzında yaşıyorduk gövdeyi
teni adımlıyorduk ateşin küllerinde
geceden sonrayı hiç bilmiyorduk
unutmuştuk nasıl sevdiğimizi
yaralı hayvanlardı aşklarımız da
yaralı hayvanlardık aşklarımızda 
kendimizi ötekiyle değişiyorduk
çoğaldı yüzlerimiz azlığımızda
başkasıydık başkasını bilmeyen
ne çoktuk, var mıydık, sanıyorduk
uzun yolduk, yorulduk sesimizi
ormanları gömüp dallarımıza
sessizliğin köklerinde uyuduk
çürüdü sessizlikte köklerimiz de 
değmeden okşadık etin yılanlarını
sanal sevişmelerin karanlığında
kalbimize buzdan şatolar kurduk
şatoların buz tutmuş kalplerinde
gövdenin ağzından öpüyorduk ateşi
yaralı hayvanlardık inlerimizde 
korkuydu kanımızın yorgun bekçisi
korkuydu bekleyen kanımızın evini
zamanı yitirdik an’a sıkıştık 
mermeri tırmalıyor içimizdeki hayvan 
tümcesini yırtan bir kağıt gibi
kağıdını yırtan şaşkın bir tümce gibi
söküyoruz hayatın ilmeklerini
giyecek ben’imiz yok yalandan başka



işte sevişmek bitti
ölüm gibi devam ediyor gece
aşk henüz gidilmemiş bir ülkedir, diyorsun
ne kadar uzak gitsen çıkamazsın teninden
kendinden çıkamazsın ne kadar yakın gelsen
sessizce dinliyorum gecenin çanlarını
açık bir yara gibi çalıyor çanlar
vuruluyor sesinde çanların hayvanları
çıkamıyorum senden ne kadar uzak gitsem
sana varamıyorum
ne kadar yakın gelsem
gözlerinde
acının ürperen tenini okşuyorum
nereye akar, hangi ölü denize
istiridyeden koparılan incinin kanı
biliyorum
ölüm gibi devam ediyor gece
susamış bir yangını söndürerek kalbimde
çekiyorum körelmiş bir ateşin bayrağını
sesindeki çanların en yüksek kulesine
kapanıyor gecenin ağır kapısı
sonsuz mavi bir cam kırılıyor içimde
öpüyorum
öper gibi gözlerini son defa
ölüm gibi bir aşkın gözyaşlarını



gece
ipince bir yağmur gibi indi
sustu sular
yıldızlar savurarak gümüşten saçlarını
toprakla öpüştüler
ufkun ulaşılmaz çizgisinde yer
yasladı yorgun başını göğün geniş göğsüne
bin yılların sevdalısı dalgalar
çakıltaşlarında harelendiler
titriyordu kirpikleri
uykusunda gülümseyen çocuğun
usul usul fısıldarken
sonsuzluğun o gizemli ezgisini rüzgarlar
Samanyolu'nda bir yerde
yalnız değildi insan
yalnız değildir insan



buğulu bir camdan bakar gibisin
gözlerinde bu dalgın, bu yorgun bulut
yüreğimde güz kıyamet fırtınalar koparan
bu dargın bulut
yaban bir yağmur sonrası sesin
dallarına çekilmiş durgun bir çınar
gibi sakin
suskunluğu telâşsız sözlere sarıyorsun
yüreğim örselenmiş kırık kanatlarıyla
düşerken avucuna
anlamıyorsun
böyle mi biter aşklar
gün batımına uçan göçmen bir kuşun
yitivermesi gibi
bir rüyanın ansızın bitivermesi gibi
nasıl unutursun? 
nasıl unutursun beni sevdin
harlı ateşler yaktın karanlığıma
aşkların haraç mezat satıldığı dünyada
yıldızları birer birer indirdin saçlarıma
seni sevdim
kocaman bir dağ gibi genişledi yüreğim
ne çok şeyimiz vardı anlatacak
kimsenin bilmediği ne çok şeyimiz
ne çoktuk, ikimizdik, ne çoktuk
ne güzeldik, hiç olmadığımız kadar
sen alır gelirdin kendini
beni getirirdin yüreğindeki
öyle anlardı, aşardık insanın yazgısını
nasıl unutursun? 
giderdin
masamda söylenmemiş şiirleri bırakıp
sen gelinceye kadar
nasıl da yalnızlıktı yastığımda unuttuğun
ve artık hep yokluğun…
bir rüzgârdı, kapandı pencereler
son sesleri bunlar ezgimizin
duyuyor musun? 
gidiyorum
kal, demiyorsun
şimdi bozkırlarda usul usul ağlayan
kahır yüklü ağır bir tren gibiyim
kimsesiz bir aşkın ayak izinden
uzak yıldızlara doğru yol alan
ve gittikçe ırayan
ve gittikçe ırayan



şimdi gidip yağmurları bulayım
ıslanayım güz kuşları uçmadan
ben bu şehirlerde duramam artık
usandım yabancı yaşamalardan
herkes kendine gitti, çürüdü hüzün bile
aşk belki de hiç yoktu, bir düştü anımsanan
yarım kaldı şiirlerim evrak masalarında
yoruldu sesim dönüp kendini aramaktan
kimseye bir şey olmaz, bırakın beni
saatler yine çalar kırılır uykuların elması
yine kusar minibüsler şarkılarını
sekiz vapuru bensiz de ayrılır sabahlardan
yapmayın, çocukları salmayın eteğime
bezginim çalan zillerden, telefonlardan
ben bu masaları koyar giderim işte
"iyi günler"iniz bile hüzünlenmez ardımdan
gitmeliyim o yağmurlar dinmeden
çekip gitmeden rüzgâr o düş sağanaklarından
bırakın yüreğimi aşklar böyle yaşanmaz
yaşanmaz keder bile sırılsıklam olmadan



-Doğan Ergül için-
-I-
şaşırmayı hâlâ unutmamışım
işte yine ağzımda o acı su
ne zaman öğreneceğim tanrım
her zamansız gidişin
bir yaprağın kalbine olduğunu
yaşamaktan yaralı bir tümce nasıl
şaşırırsa ölümüne sözcüklerinin
öyle şaştım ebedi sandığım sevinçlerin
bitivermesine orta yerinde
gözyaşı kadehi de kırılabilirmiş
acıyınca içinde biriken hayat
unutkan zamanın sırça teninde
bir çıt! sesiyle kırılan bir kalp
şaşarak anlarmış kanadığını şarap
lekeleri dağılırken geceye
-II-
yorgundun, yanıltmak içindi yorgunluğu
sessizce gülümserdin baktığın yere
dağılırken yüzünden siyah bir ışık
o siyah ışığın kırdığı rüzgâr
dindi işte, kederi yazmak için
gözlerinde taşıdığın şiire
susma, o eski yalana sarın ve söyle
sonsuzca açan gülüne aşkın
yağmurda izlerini arayan çöle
anlat
her zamansız gidişin
zamansız bir dönüşün ülkesi olduğunu
çekil şimdi biriktiğin gözyaşı damlasına
hiç bitmeyecek bir yoldan gelen
yağmurun çıplak bir ağaçta unuttuğu
o ıslak yaprağın içinde uyu



-I-
ölümsüzlük yalan, diyordu zaman
dinle bak, içindeki o lacivert uçurum
derin bir kuyunun hüzünlü şarkısıyla
çağırıyor seni hiç usanmadan
ama sen ölüm yokmuş gibi sev
ve dinle sevincin şarkılarını
hayat ağacının yapraklarından
çünkü yapraklar da uçuşur bir gün
sensiz de eser rüzgâr çıplak ağaçlarda
an kısadır ve aşk bir armağandır sana
-II-
duyuyordum, dinlemeyen ruhumdu
kalbim yalnız bir savaşçının korkularıyla
uçurum kadar derin bir hayat arıyordu 
ve gerçek, melankolik bir anın aynasında
söndürdü kalbin ışıklarını
simsiyah labirentte meşalesini yakan
zamansız bir tanrı gibi belirdi zaman
ölüm, dedi tendeki sureti içindeki aynanın
alnında gezdirirken yalnızlık ellerini
an lacivert bir yalandır kendi zehrine tapan
acımadan emzirir zehriyle düşlerini
sordum ona, gerçek hangi yüzün senin?
dedi; ben gerçeğim, senden başka yüzüm yok
ölüm sensin ve ölüm tek sevgilimdir benim
-III-
kristal bir fanusa kapattım çığlığımı
sunmak için sonsuz tapınağın ilahlarına
hep birlikte girdik anın lacivert kapısından
ben, yıkılmış düşlerim ve aşk ve yalan
sunak taşında sessizce bekleyen zaman
merhamatle baktı uzun uzun yüzüme
dedi; acelen ne, şimdi gerçeksin, bu an
ölüm ülkesinden senin için çaldığım
ve sana  verdiğim tek armağan
unutma düşlerini, kalbindeki gerçeği
çünkü yalan olacaksın birazdan



gecenin terli etinde
hayat, o ağır yele
savuruyor hiçliğin tozlarını
çınlayan reklam ışıklarına
demirli gölgelere
afişler kımıldıyor yorgun caddede
bir kahkaha, ipekten bir çekiçle
kırıyor taş aynasını
zamanın
rüzgâr kristalleri
dağılıyor gecenin ellerinde
dans ederek geçiyor şenlik alayı
ışıldayan altın külçeler gibi
gecenin buz tutmuş gözlerinde
parıldıyor
yalnız bir atın sessiz yaşları
hayat, o ağır yele
uçuşuyor 
yıldızların sönmüş nefeslerinde
yaşlı bir at ölüyor
seğiren karlar üstünde
yaşlı bir at ölüyor
minicik bir yıldız gibi doğan bir at
bakıyor dünyaya soruların içinden
inleyen karlar üstünde
tanrılar ve adamlar görmüyor onu
zıplıyorlar gecenin neşeli güneşinde
bir geliyor bir gidiyor ışıklar
ürperen karlar üstünde
bir leke gibi duruyor at caddede
uçacak bir tüy gibi ağır ve ince
hayatın kıyıları uzaklaşıyor
soluyor kar çiçekleri  yüzünde
dans ederek geçiyor şenlik alayı
kahkaha
çığlık
at
çöp yığını
hiç
gömülüyor
kalplerin çürüyen gecesine               	



-I-
gün bitecek paramparça döneceksin kendine
silmeye çalışarak geceden suretini
aynaya bakacaksın içindeki deliye
kim bilir hangi aşkta bıraktığın gülüşün
kırıkları olacak yaralı bakışında
aynalarda gördüğün
son cesettir kendine öldürdüğün
diyecek gözlerinde kırılan ayna
sen geceden gizleyip suretini
gövdendeki hayalete sarılacaksın
tanıdık kokular kesecek bileklerini
yırtık fotoğrafları yeniden yırtacaksın
-II-
geceyi örtse de geçtiği mevsimlere
hâlâ yalanların en güzelidir aşk
sarışın acılar gizlenir gölgesine
böyle diyecek ayna, yine inanacaksın
ilk kez inanır gibi huzura ve lanete
paramparça bir yüzün son gülüşünden kalan
cam kırıkları hâlâ kanarken yüreğinde
geçtiğin sokaklara yeniden dönmek için
içindeki delinin ardından koşacaksın
sustuğun aşklar gibi konuşkan
yalnızlığın gibi bin parça
yeni bir gün çizerek yüzündeki aynaya
kendine yeniden başlayacaksın



ellerinden yağardı
en güzel yalanından dünyanın
bedenimde titreyen kar taneleri
hangi sevişme bir vedadan daha uzundur
nedir ki aşk çağımızda bir merhabadan başka? 
demiştin ya, aşk
kış yorgunluğu gibi yürürken aramızda
bir merhaba yeterdi güneşi ısıtmaya
gecenin gömdüğü gümüş bir yıldız gibi
mermer bir unutuşun mücevherine
bağışladım kar sesini
yüreğinde
donup kalmış kışın merhametine
kurudu bir içdeniz, güneş çekildi
bir mevsim gözlerini bırakıp gitti
kar kokan bir rüzgârı çıkarıp sandığından
derken bir “merhaba” sildi kendini
içimdeki ülkelerin haritasından
gecenin gömdüğü gümüş bir yıldız gibi
öyle sevdim ki, unuttum sevmeyi
bağışlamaz beni artık hiçbir hatıra



bu gece bırak beni
kırılmış dal gibiyim
suskun güz birikimi
yorgunum
savrulmuş harman yeri
bitti
yitirdim bir şeyleri
yitirdim evet
içimde parıldayan o ateş söndü
kirlendi ellerimin inci gergefi
aşklardı
yalnızlığın kendine varan sesi
aldanışlar
boşuna yatağını arayan nehir
sürükleyen dünleri
hiçbir şey avutamaz beni bu gece
yürüdüm o çizgiyi
ve bitti
kapat geceyi artık
bir şeyler ört üstüme ve git
yarın yine gülümserim
başkası gibi



o düşler
yüreğime yağmurlarla düştüler
geçerken içimdeki göçebe iklimlerden
beni bir kez olsun terk etmediler
o düşlerdi, anızlarda, çitlembik göllerinde
elmas küpelerinde çıngıllı sabahların
onlardı  çılgın akasyaların
salkım saçaklarında
çangır çığlık uçuşan
çingene çiçekleri o köy evinin
göç yorgunu telgraf direkleri
günü-birlik kaygılar,
saz benizli sevinçler
elim- sende	sevgiler, ak dikenler içinde
o düşlerdi gizlenen
yer altı kentlerinin loş tünellerinde
kıvılcımlar, korkular, yalınayak acılar
bataklıklar, ihanetler içinde
ve mercanlar içinde
mezarlıklar, karlar, buz tutmuş yollar
ateşler, genç ölüler
tutuşan parmaklıklar
karartılan ışıklar, çürüyen otlar
yalnızlıklar içinde
paramparça, 
acımasız
ve korkunç güzeldiler
onlardı
kalbimde ateşlerle peşine düştüklerim
bir başıma soluksuz koştuklarım
onlaraydı, her yanlıştan bir kurşun
o düşler
kırılgan aşklar gibi mağrur
ve en baştan yeniktiler
nerde şimdi gözlerimden çalınan o gülüşler? 
o düşler
köpüklerde eriyen martı sesleri
orman kokulu rüzgâr
yağmur sonrası inen derin sessizlik gibi
uzaklarda yittiler
-bana özlemlerin acı yeşili kaldı
derin nehirler gibi kocamış yeryüzünde
o düşler
yağmalayıp yüreciğimi
akan günle gittiler
ne yazık
ay ışığı bile onları geri veremez artık
örtün kalbim ıssızlığın mor yorganını



bu acının bir tanımı olmalı
bana hiç söylenmemiş sözcükler gerek
gözlerime doluşan bu yağmur kuşlarının
her sevgiye bir tarih düşüren yanlışların
çıkmayan sokaklarda yitirdiğim düşlerin
bu acıyla buluşan bir tanımı olmalı
göğsünü kanırtarak oyan kör bıçak gibi
yaşanacak her şeyi dünde unutmak gibi
ömrünü kayalardan fırlatıp atmak gibi
kendine kaybolmanın bir tanımı olmalı
toprağı gökyüzüne savuran depremlerden
bütün evleri birden sürükleyen sellerden
geriye bir başına kalan ihtiyar gibi
acıyı solumanın bir tanımı olmalı
güneşin ortasında karanlık olmak gibi
kuruyan bir denizde sessizce yanmak gibi
ıpıssız bir evrende tek canlı kalmak gibi
bu çılgın yalnızlığın bir tanımı olmalı
sevdiğinin yüzüne son kez değercesine
söylenecek hiçbir şey kalmadı dercesine
“hoşça kal” demenin de bir tanımı olmalı
ben ne söyleyeceğim şimdi yelkenlerime
bana rüzgâr dilinden sözcükler gerek



havuzlu bir bahçede
kuş sesleri gibi bir şey sevdiğini düşünmek
hapisten yeni çıkmış bir dostun
yanındaki iskemlede gülümseyen solgun yüzüne
dokunuvermek
düşünmek sevdiğini
çakıllara söylediğin o eskimeyen şarkı
yüreğinin en sıcak vuruşuyla
tutuşturmak sönen bir kıvılcımı
kaybolmuşken karanlığın içinde
çamurlarda bulduğun o yaralı kuş
yanıveren ışıklar uzak bir pencerede
yorgun ayaklarında düzlüğe varan yokuş
kalabalık sofralarda yerinin ayrılması
yalnız sana söylenmiş günahların 
ağırbaşlı suskusu
akbardaklar kar altında uyurken
saçaktaki rüzgârın uğultusu
sevdiğini düşünmek
çekivermek denizden balıklı bir oltayı
çocukluğun gökkuşağı uçurtmasıyla
yakalamak en uzak yıldızları
tek başına bile kalsan yorgun kalabalıkta
bilmek haklı olduğunu 
                  upuzun bir kavgada
ve anlamak ki sevmek
ilk ılık esintiye çiçeklerini açan
erik ağacı gibi kuşkusuz ve kaygısız
yüreğini serivermek
hayata



hüzün ikizidir aşkın
birlikte beklerler yol ortasında
ah, serkeş güzelliği elmas sevişmelerin
çağırmasın beni artık çılgın kırallığına
diş izi çoğaldıkça bitiyor elma
kayalık dalgalarınla dinle beni
deniz çıplak uzanır tuzun beyazlığına
sen kendi düşlerinden asıldın mı hiç
hadi durma! 
yeni bir çığlık öğret yanıtlarına
hüzün derindeki izidir aşkın
birlikte susarlar yol ayrımında



-I-
bir ay gecesi işte
yedi yıldız,  yedi üşümüş yıldız
yedi siren çiçeği
yaralı geyikler gibi çöktü kalbime
en çok neresinden kırılır rüzgâr
ay gecelerinin sessizliğinde?
biriktirirdim yağmuru bulut olsaydım
tenindeki tuz yüklü gemilerde
hangi dünyadaydı, neresindeydi
kanatlı atlarla çıkılan yolculuğun
demiştin,  gelirim yol gitmese de
bir elmastı kalbim aşkla parlayan
-II-
yıldızlardan habersiz, habersiz yıllarımdan
geliyorsun benimle
gözlerinde hâlâ o ışık perileri
dans ediyor içimin çan çiçekleriyle
hep vardır yeni bir şey, diyorsun
tende ve ruhta
yeni bir öpüş, başka bir sözcük
açılacak bir sayfa
kederle gülümsüyor çan çiçekleri
ay geceleri kederle gülümsüyor
yedi yıldız evinin mercan alevi
hep ayni yerinde kırılıyor rüzgârın
söylemiştim, gitme
duvarların, duvarların içinde
yıldızlara giden incecik bir yol,
bundan sana belki söz etmemiştim
o incecik yoldu senin gülüşün
hayatımın incelen düğüm yerinde
bunu sana,
o yaralı geyikler gecesinde
belki de söylemiştim



anılardır ırayan düşe gül düşer
bir sararan bir kuruyan uzak gül
silinir ayrıntılar, dudağının kıvrılışı, sesin,
gülüşün...
o dalgın hüznüdür kalbimin, susar
o hüzün ki, sana bürünür gelir
saçlarının kokusunu getirir, uyanırım, üşür
ellerim
özlerim
kucağında çocuklaşan kadın sevinçlerini,

              yastığımda bir gül ağlar, kanayan



Sen Gittin
Ne neşe ne heyecan kalmadı bende
Demek’ki alışmışım ben bu kadere
Yağmur misali gözyaşlarım dinmez nedense
Hayallerim yarım kaldı,her yanımı hüzün sardı
Ağlamaktan gözlerimde yaş bitti
Sen Gittin
Büktü boynunu saksılarda’ki menekşelerim
Bahçemde’ki renk,renk çiçeklerim
Ölüm sessizliği sardı içimi
Benim ise renk kalmadı yüzümde
Sarardı,soldu betim benzim

Sen Gittin
Havalar soğudu,yağmurlar başladı
Üşüdüm birden,kanım,canım çekildi
Gecenin siyahı doldu içime
Nereye aksam karanlık
Dünyamın yörüngesi değişti
Sen Gittin
Ağlamaktan gözlerimin feri gitti
Biliyorum faydası yok ağlamanın çocuklar gibi
Hapsettim kendimi acılı yüreğime
Görmez oldu gözlerim hiç kimseyi
İnan’ki ömrümün yarısı gitti
Sen Gittin
Şarkılar söylerdim eskiden,sustular birden
Unuttum dostlarımı günü güneş
Neşem, sevincim,hayallerim yok oldu
Biliyorum olamayız artık eskisi gibi,
Varlığım tükendi ben bittim



ömrün izdüşümünden
kırık bir çizgi gibi
sonrasız gelip geçen
kavakların sesinden
ayrışan kimya gibi
rüzgâr diline küsen
ey sen kesiştiğim güz
böyle gülsüz
nereye? 
yıldız tozlarının diş izleriyle
soluğunda soluduğum kilitsiz
yüreğini koyup mendil cebine
soluk sahra güncesi, buluştuğum giz
sensiz
durmaz bu tül akşamsefalarında
cam kırığı geceden düşler de gider
bir üveyik bile geri kalmaz yangından
bu senin gittiğin ya
eşkiyalar inmez olur dağlardan
bırak çeksin tetiği bu aysız sayfa



BİR ANKARA MASALI
varsın ve yoksun
böyle başladı masal
ve hiç bitmedi
hangi ayrılıktı, bittiği yerde başlayan
yeni baştan metal ve akik, demir ve tüy
fırtına ve esmeyi unutan rüzgâr
bütün kaçışlar bir kavuşmaydı melekler şehrinde
yılanı ağzında elmayla dolaştıran
Eylül çarşısı eylül kokardı
elinde kırık gözlüğün, bir fotoğraf, Ahmet abi
anılar, hiç okunmamış kitaplar gibi mahzun
ne çok beklemiştim ve gelmemiştin
kan kusuyordu hastane koridorları
ve bahar nasıl da yalnızdı o 87 baharı
hangi ayrılıktı, hiç bilmiyorum
hangi kavuşmaydı telefondaki sesin
93 yazı yani 30 Haziran
Yani Temmuz başını uzatmadan
cehennem otelinden
meğer veda, meğer aşk, meğer sesin
son defa
uçurum içimizdedir derdin 
hep isimsiz bir keder bir beyaz gemi
alıp götürür ve getirirdi seni
bir uçurum imgesiydin belki sen
bir dağın doruğunda ovaları bekleyen
bir “yasemin öpüş” kadar gerçektin oysa
gerçektin “eylül” kadar, gerçekti temmuz, o orak ayı
geri dönüşler çağı, unutulmayan şarkı
ah, biliyor musun, Orhan abi de öldü, öyle sessizce
bir başına, ölüverdi, şimdi dağılan toz
yarım kalan bir tablo, şaha kalkıp sonsuza dek 
öylece kalan atlar ülkesi
de öldü
biliyor musun
susuyorsun
yayından fırlıyor ok
şaşkın bir yalnızlığı delerek
giriyor etimin tuğlalarına
bir gül oluyor önce, sonra eski bir veda
bilmiyorsun
o masal devam ediyor hâlâ
AYTEN MUTLU



I
sarılırsan hayata bir çocuk sevincinde
bin bir rengiyle bahar çiçek açar bahçende
zaman ak telleriyle okşasa da başını
kolay ölür mü insan umut varsa içinde
II
dupduru bir yürekle sevebilmek ne güzel
bir gönüle bin gönül verebilmek ne güzel
bunca yarım kalmışlık içinde bir an oldu
yoğrulup bütünleştik diyebilmek ne güzel
III
karışırken saçların saçlarıma o akşam
hüzünlü bir ırmakta yıkanıyordu zaman
yalnızlık sarılırken tükenmiş sevgilere
kimsesizliğimizdi paylaştıkça çoğalan
IV
ne bir hoşçakal dedin ne de yüzüme baktın
oysa biliyordum sen dünden daha sıcaktın
tanıktır yüreğimiz yaşadık bu sevdayı
ve bilmedi hiç kimse bende neler bıraktın
V
ne kaygılar ne ölüm ne zulmü karanlığın
çaresiz komaz beni senin yokluğun kadar
insanım tükenirim içinde yalnızlığın
gel çiçeklensin evren erisin uzaklıklar
VI
açar mıydı çiçekler güzelliğe varmasa
çürür giderdi tohum toprağa sarılmasa
açlık ölüme gebe analar çocuklara
sabah olmazdı insan yarına inanmasa
VII
geçmiş yaratıyorken bağrında geleceği
günışığı siliyor yeryüzünden geceyi
nasıl doğarsa yaşam ölümün kendisinden
yalan da emziriyor memesinde gerçeği
VIII
boyun eğmekten farksız bu kavgada yan çizmek
hep zamana sığınmak hep yarını beklemek
oysa malûmdur zaman bir devim içre vardır
koyulsa da karanlık yola çıkıla gerek
IX
gece biter miydi gün ateşler yakmasaydı
nesil sürer miydi can bedene akmasaydı
var etmektir en kutsal gerçeği var olmanın
 devran döner miydi kul emek katmasaydı



al şafağı alda alazlandıran
ala günde gülhatmiyi güldüren
güzellikle yüreğinin arası
kaç adım a sevdiğim? 
rüzgârda salınan başaklarını
ak una adayan akça buğdayın
onuruyla yüreğinin arası
kaç adım a sevdiğim? 
gökçe çeç üstünde alıcı kuşlar
gömütlerde selvilenirken açlar
kavga ile yüreğinin arası
kaç adım a sevdiğim? 
ceren hayat ensiz kılıç üstünde
sınanırken direnç gönül destinde
sevda ile yüreğinin arası
kaç adım a sevdiğim?



dur
uyanan güz çiçeklerinin
alazlanan taşların
çalınmış yazgıların
ve ıslak hüzünlerin
ülkesi olan
yanımda kal
o vahşi güzelliği gitmelerdeki
bu günlük
çöl rüzgârlarına bağışla ne olur
kalırsan
akşam ve bulut ve gökyüzü ve çimen
ve gün ve kahkaha ve hüzün
ve yalnızlık
	-o gizi ömrümüzün
bu eski hikâyede ne varsa yaşanmayan
başlayacak birazdan
gitme



gövdemden daha dar evimin odaları
boşluğa asılmış martılar duruşu bu
tut yavaşça duvarın tentesinden
bir sen biliyorsun nerede olduğumu
şaşırt beni
gözüpek bir çenginin uzun kaşıklarını
getirerek dolayıp atlas bir kurdelaya
mavi perdeleri düş kapılar boya
uslu yalnızlığımın
küf yeşil alnacına
bir sen biliyorsun nerede olduğumu
uçur beni kanatların sırdaş beyazlığına



uyandırmak için seni
ayışığı sonatından geceyi çaldım
ıssız bir şehre gittim hiç gitmediğin
sessizliğe bilmediğin şiirler fısıldadım
rüzgârların dindiği kıyılarda
öykünü dinledim ıslak kumlardan
deniz uyuyordu ayak ucunda
aramızda tüy gibi uçarken zaman
aralık perdelerden yüzüne düşen
ayın tenha seslerini okşadım
açıklarda yitmiş bir yelkenliden
eğilip sulara gölgeni öptüm
kimsesiz çocukların ince parmaklarıyla
dokundum düşlerinin kırılmış aynasına
eski resimlerin soluk çizgilerinden
ellerini seyrettim mağaralarda
uyandırmak için seni
bütün geçmişini yeniden yazdım
bir gül iliştirip yalnızlığına
unuttum ne varsa unutmadığın
uçucu bir kokuyla sardım yalnızlığını
bir dağ gecesi gibi ürperdi tenin
soluğundan soluğuma uzanan
uzun bir yol diledim
uyandırmak için seni 
alnına solgun düşen saçlarını seyrettim
sonsuzluğu çağırdım avuçlarından
kayan bir yıldız gibi ölürken kalbim



bilmem nasıl geçti elime
çocukluğumun anı defteri
uzun kumral bir saç teli
uzanıp eski yıllardan
merhaba deyiverdi
sanki buldum yeniden o günleri
beyaz yakamı, kardeşlerimi
omuzlarından çağlayan gibi inen
gür ve kumral saçlarıyla
yirmi sekizinde annemi
ne güzeldi ve ben onu nasıl gizli severdim
çalmak mıydı onu biraz kardeşlerimden
akşam üstleri uzatıp başını pencereden
adımı seslendiğinde yanıt vermeyişim
ve unuttuğunda söylemeyi
ellerimi yıkamadan oturuşum sofraya
nedensiz hırçınlığım
ağlamalarım sonra kimseye göstermeden
ah o benim Bandırma’lı çocukluğum
hiç anlamadan geçiveren yıllar
arada bir değişen ve hep birbirine benzeyen
o hiç suyu akmayan basık tavanlı
kira evlerinin gecelerinde
kısıp usulca gaz lambasını
uzun yol şoförü babamı beklerdi
bitmeyen bir yokuşu tırmanan yorgun
	ve ağır tekerlekleri gibi kocaman bir kamyonun
bezgin miydi yüreği bekleyişlerden
o uzun gecelerin karanlığında
neler duyardı o yaban kasabanın
iplik iplik ördüğü yalnızlığında
ve neleri paylaşırdı babamla
geleneklerden
ve bizden başka
ne çok çiçek olurdu saksılarda
anlatırdı bazen köyünün uçsuz kırlarını
kırlangıçlarını, dere boyunu
ikinci savaş yıllarının
bıçak gibi kesiverdiği çocukluğunu
ama anlatmadı hâlâ
nasıl verdi toprağa
yiğit bir oğulu 
hiç kendisinin olmadı hayatı
ve hiç yakınmadı yazgısından
asla bir şey istemedi kendisi için
kocasından ve tanrısından
şimdi ne kadar uzak kumrallığı
bilmiyorum saçları mı daha ak
yazgısıymış gibi taşıdığı yazması mı
o gülen gözlü çağlayan saçlı kadın
çıkıp gelse ötesinden yılların
suları dört yana saçılmış bir sebil gibi kırgın
ve çökmüş bu kadını
acaba tanır mı?



bir tek harfti
eksik kalan
aşktan
konuşmak için
açılacak bir mektup
gibi
sabırsız
ve ince
okşardı
dokunmaya hasret
parmaklarıyla
sözcüklerin
hep yanlış tümcelerde
hırpalanmış
tenini
kalplerin 
yangınlardan 
artakalan evinde
zamanın bir yerinde
tam en güzel yerinde
sesini bulamayan
unutkan
bir çan gibi



sen ve ben
sesimizde uçurum şarkıları
ellerimiz iki kuğu boynu yere eğilmiş
iki yana düşüyoruz sessizce
yolda kalmış arabanın
kırılmış tekerleği dönüyor beynimizdepişmanlığın günle bitiştiği yerdeyiz
yeniden yeniden bakışıyor gökle yer
silinen iki yüzün unutkan suretindene senin hevesin var ne benim gücüm
yeni bir şarkıya, yeni bir aldanışın
provasına
yol çağırıyor, gidemiyoruz
sözcükler kayalardan kopan çakıllar gibi
ufalanıyor
sözcük kırıklarıyla hayatı süslüyoruz
çadırı sele gitmiş göçebeler gibiyiz
son hayvanlarıyız “gitme, kal” ormanının
gözlerinde çamurlu yaşlar biriken
yalınayak rüzgarı kovalıyoruz
sen ve ben
dalında eğreti güz yaprakları
aramızda uçurum rengi bıkkınlık
varız zannederek yok oluyoruz



-I-
kadının gitmesi gerekiyordu.
oturdu
şarap içti
sustu bir hayli
uzun baktı adama
anladı
acıdı içinde bir yer
usul usul ağladı
aşk bu dedi kendine
seviyorum onu
oysa, yalnızlık belki
aşk zannettiğim korku
-II-
çantasını açtı adam kadının
anahtarları aldı
gerekli dedi yeni şiirim için
kadın uysalca kalktı
bir taksi çağır bana
yolum uzak
senin dediğin doğru
geceyi hayal etmek
yaşamaktan daha güzel olacak
korkma dedi adam
her şey düzelecek
yanında olacağım
ama şimdi git
-III-
yağmur hızlanıyordu
korkmuyorum ki dedi
sadece biraz, ne derler
biraz üzgünüm işte
hepsi bu
hadi git dedi adam
ve unutma
sen olmazsan ölürüm
alıştın sanıyordum ölümlerine
bir şiir daha yazarsın işte
fena da olmaz
alışılmadık ölümler gerek
oysa büyük şiirlere
-IV-
kadının gözlerinde
köke tırmandı yağmur
camlarında taksinin
örümcek sürüklendi
adam bir ıslığa tırmanıp
yürüdü kendisine
cebinde
biten bir aşk
yazılmamış bir şiirle



-I-
o sen miydin, karanlığa örtülen
kapının eşiğinde, ufalanan renklerin, saf kokuların
kayıp geleceklerin saklanmış güneşinde
dalgaları susmuş bir kıyının iç çekişinde
şarkısını arayan o erkenci güz? 
senin miydi, solan mavilerin som çeliğinde
akışkan kumlarında gizli titreşimlerin
uzun koridorlu bir neşter saatinde
sessizlikteki sesi bekleyen o yüz? 
(soğuk bir anın en soğuk demirinden
parçalanmış heykelleri onaracak ustanın ellerinden
yere düşmüş bir keski
gibi kederi eğen o yüz?) 
balçığın hilesinde, duvarların sahte yapraklarında
gerçeğin söylediği bir yalan gibi mağrur
ve sakın, şiddetli bir yokluk gibi
sırla ayna arasına sıkışmış o an
(senin miydi, katı boşluğunda donmuş bir çığlığın
erken biten zamandan
emanet bir çocukluk acısı gibi kalan?) 
-II-
senin miydi, sımsıkı kilitli kapının eşiğinde
çağrısız bir lütuf gibi üryan
bekleyen geçiş an'ı,
(o yalnız an, hani döner ya ayna birdenbire içine
ve bakar sonsuzca bir an, o sarı iskelede
ilk kez görürmüş gibi
kendi yaşamadığı kendi hikâyesine) 
sen miydin, sırça bir çocukluğun alnında
işleyen o testere, yoksa ben mi, kireçtaşı damarlarında yerin
söndürülmüş ateşin uçuşan tüyleriyle
beni bölen bilmediğim harflere? 
yanlış bir uykuya sızan dili gerçeğin
(ah, işte hayat, o sebepsiz çiçek yatağı) 
yarımış gözyaşlarının, bereketli hasadın
ellerime uzanan bir elin sesi dökülmüş dili
karanlığa örtülen kapının eşiğinde
gölgeye inanmayan kandilin söylediği
(parçalanmış heykelleri onaracak ustanın
kitaplarda kurutulan harflerin
ansızın ölüm olan babamın dili) 
-III-
babam ki, bir kıyıdan ötekine
hiçbir zaman varamayan eski ve güzel
bir köprünün çağın mitralyözüyle
yıkılan ayakları gibiydi
(şimendifer saatleri kurdu hep
atalardan çalarak eskimiş zamanları
haram yemez, ipek gömlek giyerdi
ve oynak bir su gibiydi çiftetelli sazların
sıçrayan tellerinde) 
acılı bir ömrün sevinçleriyle
onarmayı bildi de birbirinden uzaklaşan çağları
onarmayı bilemedi kendini
belki de eksikliği fazla bir harfti babam
işaretleri çoktan unutulan bir dilin
hayatın belleğinden yavaş yavaş silinen alfabesinde
emanet bir at üstünde yaşadı hayatını
emanet bir ata binip gitti görünmeyene
(kurumuş bahçelerden toplardı sabahın çiylerini
akşamın zilleriyle yağmurun çamlarını süslerdi
kendisinin olmayan kadınları sevdi hep
imana geldl dedi annem son nefesinde) 
-IV-
şimdi burda. karanlığa açılan kapının eşiğinde
o eksik harfi soruyorum alfabelere
onarmak için içimdeki yıkılmış köprüleri
yazmak için masalını köklerin. aşıboyalarında
ve yıldız çitlerinde kanayan
günübirlik bir ömre
yarıda kesilen bir çiftetelli hüznüyle
yırtarak içimdeki şarkıyı
soruyorum babama; her şey ölümde birikir demiştin bana
ve hayat yaşansın diye vardır sadece
dinle ağustos böceklerini
ve sıcak bir el gibi alnında gezen
hayatın seslerini, ve unutma, dokunduğu yüzlerde
yumuşak bir kili yoğurur insan
ellerindeki toprak
ancak böyle dönüşebilir güle
(işte mevsim toprak ve gül, alnımda ipek bir el
gibi hayat, ne varsa yok, ne yoksa var
içimdeki görünmeyen gecede
susmak nedir bilmeden ötüyor hâlâ
upuzun bir denizin görünmez sahilinde
seninle dinlediğim ağustosböcekleri) 
-V-
söyle şimdi, biriken ne, kökleri büyüten o karanlıkta? 
nerede hammaddeyi güle çeviren simya
nereye, nereye koysam başımı
kayıyor bir yıldız daha
yakarak ağzının denizinde kanayan
ölümsüzlük vaadini
gidiyorsun, duvara çizilmiş bir pencereden
kapısını örtmeyi unutmuş bir gezgine
yolun adını göçebe yazar diyor yasalar
geri dönmeyişlerin alfabesine
(ve babası ölen çocuklar hiç büyümez
gözlerinde taşır sesinden düşen göğü
sorular biriktirir yağmur yerine
yağmayı ertelemiş sevgilerin renginde) 
gidiyorsun, içime çizilmiş bir labirenti
geçerek sönmüş bir kandilin gölgesinde
kapanırken bir yerde bir pencere
açılıyor yokluğun kara kapısı
(gözlerinden kopan o mavi ışık
hayatı seriyor hâlâ ölüme) 
(Edebiyat ve Eleştiri Dergisi Mart-Nisan 2002 sayısı)



söylediğin yalanlara dönerse bir gün
söyleyemediğin bütün sevgiler
kırılırsa incecik dallar gibi 
yarınlara ertelediğin düşler
aşk onarır
kalbindeki günlerin çan kulesi
yıkılmışsa aldanışın fırtınasında
rüzgarın savurduğu kum taneleri 
gibi kanarsa zaman avuçlarında
aşk onarır
konukları kendisini sevmeyen
bir otel odası gibiyse yalnızlığın
çıkıp gidemiyorsan çivilenmiş gölgenden
paslanmışsa kilidi sığındığın anların
aşk onarır
geçtiğin yollardaki bütün ay perileri
terk ettiğin kendinin şarkısını söylerse 
ve hayat birdenbire bir veda resmi gibi 
yırttığın albümlerden çıkıp geliverirse
aşk onarır
kanındaki ateşler tenini yakmıyorsa
unuttuysan şarabi gecelerin rengini
sevişmenin elması artık parlamıyorsa
elinde kırılmışsa dokunuşun kadehi
aşk onarır
aynalarda bıraktığın suretine benzerse
içindeki delinin bütün yüzleri
her gidişin bir dönüşün eviyse
o varmayan yolları, o yaralı deliyi
sadece aşk onarır



işte akşam, tül, bakır ve yas 
havada kuş tüyleri, ıssızlık 
ay şimdi sularda gizli bir veda 
kumdan kalelerine ağlarken çocuk 
ruhta köpüklenen o kızıl yara 
doğunun akşam faslı bu eprimiş gün 
isli lamba, misk kokusu, hüzün 
ve siyanür tanrıya diz çöken vaha 
çocuk rüyalarında denize benzer kuşlar 
kanatsız düşler gibi halkbilgisi hep kırık 
çocuk-kuşlar yansıtan buğulu aynalarda 
dans bu, fonda garip bir arya 
sözcükleri yitiren sesin boğuk tınısı 
tül, ıssızlık ve daracık odalarda 
anka uçuran ruhun gizemli dansı 
akşam işte, araftaki âmâ kuş 
halkbilgisi hep zayıf çocuk düşleri 
gibi masum ve suçlu darağacında 
ah akşam, lirik bir bağbozumu şimdi 
yakutun alacada rengini yitirdiği



çıkıp çıkıp geliyorlar zamansız 
söndürülmüş mum alevleriyle 
yenilginin görünmez çalgıcıları 
kimi yaşarken ölmüş 
kimi ölümde yaşayan 
bilenmiş kılıcını çekiyorlar yağmurun 
çoğaltarak kara büyüler gibi 
anılardan silinmiş anıları 
yaşamamaktan yorgun 
utangaç ellerinde örtük kapılar 
şaşıp kalıyorum, ben miydim pervasız 
akılsız, çılgını yarım yamalak 
aslına benzeyen bensiz 
çingeneler yağmur topluyor çöp bidonlarından 
ve nasıl bir çiğdem kokusu ellerinde 
çıkıp geliyorlar, unuttuğum 
masallardan, yangınlardan, çiçek tarlalarından 
karanlığın acı çayırlarından 
yüreğimi üşüterek ısıtan 
yanlışlardan, doğrulardan 
sevgilerden, nefretlerden 
zihnimin silikon kristallerinden 
kar günlerinden 
güneşli sevinçlerden
donmuş bir rüzgâr yatağındayım 
suskunluk kadar ölü 
öfkenin kanı gibi dipdiri 
içim acıyor, ah, acıyor içim 
nereden açmalıyım kendimi şimdi 
kederli müziğine yanık meşe kokularının 
nereden kapatmalıyım 
hiç bilmiyorum 
zamanın büküldüğü andan 
tanrının hiç bilmediği bir günahtan 
iç çekişlerinden, derin bir ahtan 
günlerin yıkık kulelerinden 
çıkıp çıkıp geliyorlar 
ve nasıl bir çiğdem kokusu ellerinde...



izlerinde içim gümüşleniyor 
yerçekimsiz tozlarla uçuşuyor renklerim 
ah, narin kürekleri savrulma duygusunun 
tanıyorum ellerimle ürperen geyikleri 
seslerin avcısına koşuyorum, gizlenen 
yabanıl bir ışıkta saydamlaşıyor gizem 
kıl heybemde bozkırın sirenleri 
seriyorum kilimimi göçebe çadırına 
ah, haritaların kılıçtan tapuları 
bir barbar bir akıncı tenim 
hoyratça dalıyor terinin ırmağına 
ah, yılkıda koşuşan gecikmişlik duygusu 
bu, atlarsız kalınan sabahın altın kurdu 
dizlerinde gümüş, ah düşüm benim 
kıl heybemde sirenleri bozkırın 
gitmek gibi sızılı bir titreşim ışıklarda



ebenin gözleri doğuştan kördü 
sobelemek isterken mavi Tansık Kuşu'nu 
açıldı gözleri ölümü gördü



hiç zamandan önceydi
sonraydı hep zamandan
güneşin altın suyu
dökülmemişti daha avuçlarımdan
ışıltılı kanatlar, morsiyah bir bozgun haritası
çizdim göğsüme 
düş, acı, sevinç ve aşk 
hepsi insan özeti, diyordu dünya 
kışın yüreğinde büyüyen ağaç 
an'ın sükütunu bürünen kıraç 
gibi sakin ve deli 
bekledim seni 
bir eylül kırımından geriye kalan 
zamanın derisini sıyırarak tenimden 
geçmişten ödünç acılarla birlikte 
uzun bekledim seni 
ve bir köprü karşıya geçti birden 
ve nehir bir aynadan, bir sesinden 
uçuştu polenleri söğüt ağaçlarının 
sürüklendi kıyısız bir denize 
köpüklerin altında eriyen demir gülle 
soluk soluğaydı yaz 
sesin sıcak ve yaşayan 
ellerin koyu yeşil bir nehir akışında 
bir merdiven tırmandı, çakışı bir şimşeğin 
mumların dansı başladı sonra 
cam tohumları gömdüm oyuncu dalgalara 
sudarı ve köklere örtülen yazdan 
kaosun kalbindeki akkor beyazdan 
yanarak düştü bir meteor göğün göğsüne 
göğün göğsünde hep temmuz ve kül 
konacak yer bulamayan yaralı kuşlar 
sonsuz bir semahın labirentine 
gömülü düşler 
tek kanatlı bir hayat senden geriye



olur ya, gün gelir kırılırsın, yalnızlık evin olur
ya da kaybolursun anılar ormanında
sesime tutun, siste seni arayan
gözlerine, o gencecik İstanbul’ un 
unutmadım, unutmuş olamazsın
kalbimizde yürüyen o ışık ormanını
kapat gözlerini ve gel, o sıcak sihir
aksın yine parmaklarından bir dua gibi
yaşanmış bir aşkın tuzlu tenine
Maçka parkındaki çınar ağacı
ilk öpüşün ebruli tozlarıyla
on sekiz yaşında bir İstanbul’ u
bıraksın akşamları bir rûya gibi
yağmurun ıslak dudaklarına 
unutuluş müziğinin notalarına
zamanın ağzında lirik bir şiir
gibi girsin gece gelen Haydarpaşa treni
saatini öyle kur ki geri dönüşün 
hiç durmasın Dolmabahçe’ de zaman
cam pabucumun teki kalsın merhaba gibi 
Beşiktaş iskelesinin merdiveninde
çıtır çıtır susamlı bir Ortaköy sabahı
biraz daha beklesin 
meçhule giden geminin güvertesinde
kapanmadan su yolları kalbimde
her gece yıldız giyinen bir ışık şehir
ömrü ikiye bölen firuze nehir
gibi yıksın yokluk ülkesinin duvarlarını
zamanı yırtan spiral yörüngede
her zaman açık duran o gizli kapı
o yalnızlık kapısı, o tuzlu aşk 
biraz İstanbul getirsin yokluğun masasına
buzlu bir kadeh rakı, bir dilim peynir
bir avuç buğulu erik tadında
biraz Mısır çarşısı, ipek çarşaflı bir gül 
gibi koksun yatağım ölüm olmadan adım
son uykum aşk desenli olsun 
biraz nihavent baksın biraz İstanbul
hiçliğin gözlerinde yokşehir
açmadan kapısını o karanlık ülkenin
iki dünya arasında bir köprü
kuran İstanbul’ un gözleri gibi
son kez maviye boya içimdeki renkleri
çıldırtan varlığına inat sonsuz yokluğun
yokluk olmadan adım
gel
kırılmış olmasan da
yalnız değilsen de gel
n’ olursun gel



yalnız bir ağacın öldüğü yerde
üç kere döner kuşlar
sunmak için kederi yaprak perilerine
koruyun onu koruyun
sonsuz uykusunu bu iyi ağacın
kutsayın onu güzel sözlerle
yeni doğmuş bir yıldızın ışıklarıyla
örtün suçsuz gövdesini
kimsesiz gövdesini
sarın iyi sözlerle
sözlerdir artık sadece
beklediği yaşayanlardan
hiçbir işe yaramayan boş sözler
bitti işte, ne rüzgâr
ne ağaç kurtlarının şenlikli çıtırtısı
gece ne ay ışığı
ne lanetli karanlık
ne de canlı gülüşü günışığının
okşayacak onun kabuklarını
dönün kuşlar, kuşlar dönün
gözyaşları akıtın sönen yapraklarına
yaşamın son armağanı olsun ağaca
dönün kuşlar üç kez daha
ağacın tek başına öldüğü cıvıltılı ormanda



-I-
gidersen
asırlık bir ağaca yaslanmış gövdem
kökünden sarsılacak
var gücümle bağıracağım
günleri yanıtlayan ormanda
hiçbir şey kalmayacak
kendi sesimden başka
madenciler uzun lambalarını yakarak
gururla inecekler
oraya
dünyanın bir saat gibi döndüğü
dağların derinlerine
her şey karanlığa düşmeden önce
ışık sönmeden
kapanmadan gökyüzünün kilidi
sadece büyücü ve ölüm
görecek beni
-II-
gidersen
renkleri öp son defa
sesleri okşa
suyun üstündeki değirmene yürü
zaman indirirken perdelerini
ataların ve tanrıların yasakladığı
huzur
beklesin orda beni
uçan bir gölgedir o
tutsaklık ateş ve hürlükten yapılmış
mavi gücün kaynağı
kırılmaz çemberin sınırlarında
hançerin soluğuyla dirilen
kara bir kartal olur
dinginliğin acılı anasıdır o
geçmişin geleceğin anların ve yaşamın
-III-
güneş alçaldığında biraz dur
düşlerini anımsa
düşlerine adadığın hayatı
içinde rüzgârın soluğunu duy
ve düşlerin bilediği kılıcını al
sunmak için
sunmak için kanınla
bir avuç toz kemik ve ışıkla
yanan
avutmayan bağışlamayan
ölümün muhteşem güzelliğine
sunmak için yer altı prensine
büyücünün elindeki ışığı
zaman yakar uzun lambalarını
karanlığın okunu sapladığı ormanda
-IV-
bekle
şimdi ateş sönecek
yasaların kutsal dansı bitecek
kaynayan suların, kanın ve buzun
toprağın ve aşkın kardeşi olan
öfkeni
trompetlerle gelip gömecek yağmur
dünyanın kristal dehlizlerinde
ne öç, ne acı
ne uçuşan yapraklar
ne sessizlik… 
hiçbir şey kalmayacak
hiçbir şey
kendi sesimden başka
var gücümle bağıracağım
ELVEDA… ELVEDA…



Kalabalık caddelerinde tek yürek
El ele koştuğumuz o koca şehir
Ardımdan alayla gülüyor şimdi
Karanlık kaldırımlarda şüpheli ayak sesleri
Nerde diyor…
Nerde sevdiğin, hani? 
Sahi…
Sen benden ne zaman gittin sevgili? 
Avuçlarımdan usulca akıp giden
Vefasız zaman gibi…
Ne zaman yitirdiğimizi fark edemediğim
Vatanımın yaralı parçası gibi…
Oysa baharlar biriktirmiştim sana
Papatyalar, gelinciklerle bezeli
Saçlarını tarayıp örmek
Burunlarını silmek istediğim
Kaderlerine terk edilmiş  çocuklar gibi…
Boş düşlermiş meğer hepsi
Neyleyim sensiz baharı
Katlanamam dinlemeye bülbülleri
Gel…me
Gittiğin yerde mutlu ol
Açmasın yüreğimde umut gülleri
Acı veriyor artık dikenleri…



hiçbir şey avutmuyor beni artık
büyüyen çocukları izliyorum
uçuşarak çiçek ölüleriyle
bu sessiz acılar bizim tohumlarımız
çığlıklı günlerin bağbozumunda
güz dökümü yemişler tadacaklar
o bildik rüzgarla yarışacaklar
ışık ve ses olacak gölgeleri
otlarla bulutlar arasında
taşlar çağıracak onları mavi
yamaçlara gizli patikalara
derinleri kazacak uçurum adımları
köpükten bir yankıyla buluşacaklar
uçuşarak çiçek ölüleriyle
yağmurun adını yeniden koyacaklar
ses ve ışık olacak yürekleri
karanlık, tenha yollar boyunca
sessizlik diliyorum kendim için sessizlik
acının ve tükenişin meyvesi olsun
eski yazlardan kalan bir avuç toprak
gibi koksun yağmurun köklerinde
hiçbir şey avutmuyor beni artık
büyüyen çocukları izliyorum yalın düşlerle
acılarla büyüyen çocukları sessizce



sabah olur, uyanırsın yanımda
kuşlar kanatlarına sesini çizer
durur geceki yağmur
sokaklar güne iner
sen gülersin, gözlerine pazar yeri kurulur
bir çocuk annesini kaybeder
senin yüzünde bulur
konuşuruz, yolcular eve varır
yanar gemilerde bütün ışıklar
ay iner denizlere
çilingir sofraları kurar balıklar
yüzüne dokunurum, gözlerim dolar
dünyanın her yerinde
yeni bir şarkıya başlar kadınlar



işte sana geliyorum
yumuşakbaşlı rüzgarların kanatlarında bir yer bul bana
suyun ışıltılı sesleri aksın bir yanımızdan, 
bir yanımızı defneler sarsın...
demir kollarının yumuşaklığında uyanayım sabahları
zeytin ağacının gözlerinde büyürken bir çekirdek
senin olayım
sakızağacının kokularına bürünsün saçlarımız
diri gövdemiz yürüsün kuşlara doğru
unutulmuş şarkılar bulsun...
gülüşün badem ağacının çiçek açmış dalları
ölümü alsın elimizden.
bir gemi getirdim kapına: birlikte gidelim.
sen içli, uzun geceli kadınlar için yaratılmışsın, 
uzun sabahlar için
buğday tarlaları, usulbaşlı geyikler, yollar için...
göğsüne düşür beni: yeryüzünün şarkılarını dinleyeyim orada
gecikirsek alıp başını gider aşkın usul ırmağı  -küskün-
dönmez bir daha



umutlu bir göçebeyiz
açık havalarda kurarız çadırımızı
         aç şimdi kollarını
         bir kuş çoğalıyor havada
vurulmuş bir sesiz
kirpikleri ıslak çıkarız sabaha
         sar şimdi kollarını
         sevdadır günü büyüten.
toprağı bakışlamış alnımız
yürür gülün ve terin içine doğru
         (camlar kırıldı
         artık hüzünden alamazsın beni
         'ağlayıp yandığım bir senin için') .
bir kuş çoğalıyor havada
         gözlerim taştı gözlerim
         lal olup kalmadığım bir senin için.



yalnızdı, önceden de yalnızdı
gözlerinden tutunur bir karanfil dünyaya
         dünyanın ortasında yalnızdı.
bir kez buluşmamıştı uçurtması bulutlarla
         dünyanın ortasında yalnızdı.
güneşin altında ısınmaz yüreği
bütün kışlarda yalnızdı.
solgun ve ürkek yaşadı
seslerde yalnızdı.
bakışlarında yalnızdı, duruşlarında
anılarında yalnızdı/şarkıları yoktu: 
         akşamüstlerinde en çok yalnızdı...



baba kerpiç evden aldım zulamı
gurbet mi burası yoksa sıla mı
yitirdim yollarda göyçek balamı
erir içim erir erir kül gider.
düşmüşüm ardına güller boyunca
söylerim sevdamı diller boyunca
elimde kelepçe kollar boyunca
maphuslarda yata yata gün biter.
giderim giderim yolum yokuştur
bir yanım hasret bir yanım ateştir
genciken ölene ölüm zor iştir
erir içim usul usul kan gider.



gülün gürültüsüne uyandım
dağılmış gökyüzünü kim toplar
kim hayata yakışsın diye
bulutların önüne asmış güneşi
umut bir gölge sadece
biz uyurken az az mavileri çalmışlar
birileri getirir yerine koyar
her rengin yurdu farklı
ben mavinin yurttaşıyım sorsalar
çocuk gülüşlerinden yapılmış ovaydım eskiden
şeklimi unuttum nasılım şimdi
bu hasret yeni başladı bende
biri sensin, bunu bilmeyen mi var
yoruldum adımdan, biraz sen olsam n'olur
nasıl olsa aynı sabahın altından kalkıyoruz
girdiğimiz aynı gecenin kapısından
dan dan dan döküldü kuşlar
sağır sözcükler, ağır cümle
yükünü uçuruma boşaltıyor anlamlar
bozkır mı burası trenler acı
bizden alıp götürüyorlar
at kemik telek tüy neyse ne
sen de mi uyandın kertenkele
haydi çıkalım nasıl olsa
öfkemizi eşkıya sansınlar
bir celali bekliyor içerimde
bazen erkek oluyorum, ah! ekmek ne zor
aklım olsa ot olurdum, göllerde saz
bir sincap bile cevizini koruyor
aşka güvendik aşka güvendik
her gün iki kanat bırakırdı kapıya
adımın harflerinden kırmızılar sarkıyor
gülün gürültüsü bu...



Caddenin bostanına Malatyadan geldim
kara trenlerin uzun düdükleri kulağımda
Haydarpaşa kapılarını maviye açmış
rüzgar martıya yakışmış balıklar suya
kayık kayıyor,çanları tutun delirmesin
hangi renkti sustuğum Göztepenin kıyısında
yüzümde Istanbula aykırı bir şey 
yavrusunu emzirmeyen analar gibi
itiyor elinin tersiyle gerisin geri
saçlarımın kokusu bu kente esmer
ve kadınlığım dik duruyor yollarına
bir oyuk açıldı yarıldı nar
o gün müydü kendime bir isyan aldım 
taş yerine şiir aldım bindim tramvaya 
moda şarkılar söyledim 
üvey baktım denize
orayla bura arasında parçalandım
Madam bu İstanbul sizin mi
padişah yaşıyormuş
saraylar eskise de yenisini yaparlar
yüzümüzde göçmen duruş 
inkar uyum ve kapıda tekrar
dilimden kimliğimi aldılar
arzuhal yazdım kabul bekledim 
zaman dolmuş katipler yoklar
aynı balıkçıydı kuşkum yok
saçı sakalı köpüklü beyaz
yaz dedi, bütün insanların sokağında
ölüm ve aşk aynı renkle dolaşır
sen İstanbula aldırma! ..



şeytanlarını hapsetmiş
ruhlarımız yan yana duruyor 
17 numaralı otobüsü bekliyoruz
birimiz şair 
birimiz maraton koşucusu 
şimdi bir vapura binsek 
adalarda eski köşke doğru
hazırlansa mimozalar, salkımlar
denize ay düşse, sallansa kayık
duraktan durağa ıssız 
aramızda bir dil edinsek
gelmedi 17 numara
geceyi çizerek geçti martılar
kolun koluma değdi az önce
bekleriz yolculuğu gölgeler uzar
aklım ikimizin arasındaki çizgide

cehennemini sormuştum
baktım yanmıyorsun sustum
hiç uğradın mı cennete 
bir iki kez geçtim ben
ölümle dirim arası 
aşk denilen köprüden 
asıldım otobüsün tutunacak yerine
seninle değil, bendeki senle konuştum
bir sallandım iki sallandım
yüreğimde bir dal oynayıp durdu
kimse kendisinden başka yere gidemez
diyordu, içimin akıllanmış çocuğu
sahi, sana güle güle dedim mi
17 numaralı otobüs yolcusu



Aklı eskidi babamın
adımı yolda bulmuş okuyamıyor
yüzüme öyle yabancı ki gözleri
anladım, beni hiç yazmamış ömrüne
oğlunu sayıklıyor
yok kızları çevresinde pervane
yıkılmış heykeline bakıyorum tanrının
ıssıza gitsem gelir ardımdan yetim kalırım
babam, nasılsın diyorum
beni yaşama salan o değilmiş sanki
bakışları uzağa fırlatıyor
kızları, yan yana durmuşuz
yanlışları düzelten annemin elleri un
gülmelerimizi kısmaya çalışıyor, susun! 
kadın kısımının hamurunu anlatıyor
yoğrulmuş, yorulmuş emirlerden
babamın ve devletin jandarması annem
kirlenmemiş donunda leke olmadan doğan
ve aralık sokaklarda kuş yerine isyan besleyen ben
senin derdinde ne var derim kendime
Suriye, Irak ve başka yerler
dünyadan silinirken
iyi tanrılardan biriydin dedim babama
içimden dedim, onu sevdim içimden
soluğunun iziyim,elim eline benzer
kızarmış gözlerle bakıyoruz yolculuğuna
cenaze arabası yanımızdan geçerken
boşluk, seni nereye sığdırayım şimdi
sözcükler acımı kemirirken



Ne çok küfrediyorum son günlerde
öfkenin zincirlerle bağlandığı yerde
Bir yanım ipek sağıyor
gün batımı durgun deniz üstünde
bir yanım boran boran
küfür kavga içinde
Bir yanım kanlı bıçaklı
bir yanım zümrüt sarmaşık
ikisi de benim işte
sevgi, kavga karışık



Bir kıyısından giriyoruz usulca
yorgun ayaklarıma sıvanmış
zaman gövdeme ağır
keşke toplamasaydım
atsaydım kendimi azar azar
Derin gece
Bir kıyısından başlıyoruz girmeye
harfler eski günlere çarpıyor
durmadan yağıyor Tanrım
durmadan yağıyor
unutkanlık işte
her yere bir dize koymuşum
bir araya topluyorum ömrüm oluyor
kim kurduysa bozuk çarkı
ha bire sözcüklerimi yamultuyor
Derin gece
Seni şıkır şıkır yazmak istemez miyim
dans etmez miyim yalınayak çimlerin üstünde
mahalle kahkahayla gülse, küflenmese
içimin zembereği durmadan ters dönüyor
birden çıkıyorum derimden
herkesin gecesinden başlıyorum örmeye
sessiz boğulanlar, çırpınmalar, koşular
daha derine günlerin içinden, daha derine
Derin gece
meğer benmişim
dibe doğru indikçe



Bırak bir İstanbul kalsın geriye
Anastasya’nın meyhanesi
hayda bre şarkılar
cumbalı evden çıkan, ceketi omzuna yan
mangal ateşinin közüyle yanan
‘sevmiştim seni’yle beraber
bırak bir İstanbul kalsın geriye
Bab-ı Âli yokuşunda biri
köstekli saatine bakar gölgeler yükselince
diz dize otururdu külhanlarla
terli kasketleriyle hamalların
türkü ve bıçaklarıyla yan yana
sözetmezdi akşam yemeğinde
Gülpembe’nin gülüşlerinden
Şıracı çıngıraklarından bir denize dökülen
en diplerde akıntı ve yıkıntılarla
bu yol feneri kalsın kaldırımda
bu tablo, bu tahtırevan
komşunun komşuya ekmek verişi kalsın
günaydınlı vapurlar, Kızkulesi, Hisar
çınarlar kalsın çınarların eylülü
yazlık sinemaların aşkları kalsın
çeksin faytonları yelesi boncuklu atlar
Bırak bir İstanbul kalsın geriye



Göklerini toprağa mı gömdün sen
ne kadar peygamberin var hepsi sakal
nerden başlasam kulpa yakın yerden
yüreğin kabarmış a canım
bağla ırmağı sel götürsünler
Ayyy! Sensin bu bir bakıversen
denizi içinde coşturan kadın
nasıl vuruyorsun hüzünlere köpük köpük
çok korsan beklemişsin aşırsın uzaklara
bunlar hane içi, iri ufak balıklar
yıldızlar mı kaymış ağlarken ara sıra
şu adam, sandalın mıydı binip geceleri
ya da nasıl söylemeli, yani çıplak bir at gibi yularsız
önce o mu görmüştü, gözü göz değil
nazar diyorum, etin kabarıyor soluk soluğa
bu yol inişlerin, bunlar yokuşlar
iftira mı kirletmiş tenine kara
Ah ciğerim bakla da atarım sana
bunlar çekemeyenler, ihanet ve muska
bir bilinmezin var ölüme benzer
kapanmış bir kapı önündesin, birisi açılacak
dudağın kıyısında sevinçlerin ufacık
adağın var, mumun yanar geri gelmez bir aşka
eski bir güvercin beklenen haber
alacaksın da yerini değiştirecek çarşamba
durmadan bir pazar göreceksin uykusunda gülümseyen
kötü bir rüyan silinecek, yorumunu anlat suya
öldüklerini gömmeyi biliyorsun, yine gömeceksin
sonra kalkar gibi toprağın altından
işte şurada ömrünün damarları ayakta
ben bilmem iki gözüm, içime doğuyor da
yüzün söyler, elin söyler, gözlerinde bir serçe
dil bulurum bakışlarına denk
yabancı değilim kendimi katarım sana
kimisini ağız söyler, kimisi telvede biçim
ne çok hayatlar var bak istersen fincana
falsız kalma a canım
yüreğin açıldı bak
yol görünüyor tabakta



Bir kitabın emirleriydi, yetmedi
bağlanan kollar, biçimlenen arzu
hırsızlığa başladım, zinaya ve belaya
böyle başladı yamuk ve kırık çizgiler
bir avmışım orman kuytularında
ya da derede sazan, arının dadandığı üzüm
payıma düşen kitabın yazdığından fazlaymış
ah, amirini tanıyamadığım emirler
deliliğin söylettiği sözcükler
ağaç dalları arasından göklere baktım
bulut oyunlarıdır keder
yağar bazen geçer gider
öyle bir yere geldim ki şimdi
her şey bir oyunmuş meğer
her şey bir oyunmuş meğer
hormon zorbalığı, ten çılgınlığı
sevgilim birer böcekmişiz aslında
sopalarla yürüyüş yolu değiştirilen
bir kitabın emirleriydi okuduğum
dibe vurdum, yüze çıktım, kurtuldum
turnaydım yükseklerde, kanatlarım uçma yorgunu
geçtim kitaplardan, harfe semah durdum
harfe semah durdum
kitaptan çıkalı çok olmuştu
her şey harfti, Tanrı harf
ruhum emirlere uymadı, biçimsizdi gövdem
sesin soluğu, özgürlüğün ıslığıydı duyduğum



Ayrılığın adı ben miyim
elle el, gözle göz arasına perde
duvarın dediğini yazsalar
kaç işkenceden desen aldı yüzüm
sözü saklı, hasreti saklı
pencere demiri ya da hapishane
olmak istemez hiçbir duvar
ayrılığın adı ben miyim
insanla insan arasına perde
buzdağı ya da sıradağlar
örter gözleri, çıkılmaz
kayar düşer çocuklar
sıcak bir odaya korunak olsaydım
ya da sellere engel kayalıklar
telleri, kayaları, çitleri
ufkunuza geren birileri var
ayrılığın adı ben miyim
duvarları yıksalar…



Bir kumaşın ters yüzü ol dediler
rengin solgun, belirsiz olsun motifler
kumaşın tersi hayatın da tersidir
ölü ol, kırmızını görmesinler
dediler de aldırmadım, esnemeyen kumaştım
aldım makası, tersimi düze çevirdim, teyelledim maviyle
aşk giysilere sığar mı, gizli dikişler attım
içime bayramlık dikerken singer
dalgınlıkla iğneyi parmağıma batırdım
ruhumun kalıbını çıkarmıştım önceden
belki uymaz dedim yaşadığım gündüze
yırtmaç yaptım, soluk alsın beden
açtım dekolteyi günaha battım
papatya su içiyordu o sıra kumaşın ipliğinden
Farklı tezgâhların tarağından dökülen
kimi sade amerikan, acem kimisi
kimi basmadır, kimi kaşmir ya da pazen
kokundan, dokundan, duruşundan tanıdım
ölçtüm bedenimi, kendimi sana ayarladım
yanlış biçtiğimi anladım sonra
acemi bir terziydim o günler
giymediğim elbisedir gardıropta bekleyen
anılardan jüpon yaptım
içimi görmesinler
isli çıralar, fitilli lamba ışığında
biz değil miydik iki ruhu bir bebekle değişen
ne giysek yakışırdı alı al, sarısı sarı
ipek tendi giysiler
bedestende terziyim
değişti dokumalar, değişti desen
kumaşım belli, sözcüklerden yapılmışım
sesler ölçüp heceler biçiyorum
tıkır tıkır işliyor yüreğimde iğnelerle iplikler



Gözlerin yarı uykuluyken
saçın dağınık, ayağın çıplak
gripten yatarken, kavga ederken benimle
küskün giderken işe
görürüm perdenin gerisini, duvarın ardını
adını parlatırım, tozunu alırım harflerin
başka gök, başka mezar yok ki bana
seni seviyorum Ahmet
bilirim içinde
içini çeke çeke uyumuş bir çocuk var
asker var komutandan dayak yemiş
yanağının bir yüzü bu yüzden hep kırmızı
bu yüzden bağışlıyorum
hıçkırarak uyardığın karanlığı
ikimiz de biliyoruz susarken
başımıza biri vurabilir
tek ayak üstünde durabiliriz günlerce
bu yüzden sevişirken
seni senin elinden zor alıyorum Ahmet
kanayan odalar mı, evler mi
silsem merdivenleri mermer resimler
granit parçaları ve keser
yontar ömrümüzü
her şeyi bir şeye bağlarız
çerçeveye yerleşen yüzlerimizin ardında
sen ve atlar
ben ve atlar
koşulardan başka neyimiz var
en çok ikindilerde özlüyorum
aklıma tütün kokan bıyıkların, terli gövden gelir
bardağı tutan elin, yüzüme bıraktığın hüzünler
aklıma dünya nimetleri gelir be Ahmet
yaram iyileşir
sarılır kollarım boynuna
erik ağacına aniden kar yağar gibi
yemeğe dalgınlıkla fazla tuz atar gibi
çukura düşer gibi yolda
korktuğum, kavuştuğum, ayrıldığım
sensiz günlerin boyu uzuyor
ufacık kalıyorum Ahmet
teninin kokusunda
gövdenin altında saklandım
kahırlı bir gece bekçisiydin
alıştığın yoldu bedenim
ah be Ahmet
seni ne çok sevdim



Uyumuş
üzüm çardağının altında
belden yukarısı çıplak
teninde buram buram haziran
solmamış yaz, taze bahar
sakalında gelincik kokusu
Oğul, oğlum değilsin
sevgili, sevgilim yasak
Uyumuş
sağ kolunun üstünde başı
salkımlar koruk daha
asmalar şaraba meyilli
ruh beklemede bilinmez bir aşkı
sol kolu kanepeden ileride boşluğa
Tırnakları uzamış da
kirlenmemiş parmakları
kabza tutmamış
tabancayı ağzına doğrultup insanın
gözlerine bakarak
tetik çekmemiş
emir vermemiş savaşlara
Bahar nehirleri mi
kan deli akıyor damarda
göğsünün kılları terden ıslak
bağ bostan yürüyor su
sen yağmur ol, sen yağmur ol
kayalara insin yıldırım
deniz yarılsın
devrilsin çam
Oğul, oğlum değilsin
sevgili, sevgilim ayıp
Uyuyor
asma dallarında rüzgâr
oynatıyor salkımları
bedeni kirlenmemiş
beklememiş genelev kapısında
teni değmemiş erkek kuşların
birer birer düştüğü
kirli döşeklerin çarşaflarına
İlkin kadınlar kirlenir sonra oğullar
kirli kadınlarda sınanır temiz açlık
kirli kadınların kirleriyle sınanan aşk
kirli yalnızlıkların kaygılarıyla çoğalarak
analar batak, sevgili çıplak
sarıldığı her kadını
ilk sarıldığı kadın sanacak
Uyuyor çardağın altında
belden yukarısı çıplak
elleri günahsız, kolları taze
yer değiştiriyor göçmen kuşlar nefesinde
Oğul, oğlum değilsin
sevgili, sevgilim günah
Uyuyor
insan etinin tadına bakmamış daha
küçük dev
uyanınca erkek olacak
Baba olacak uyanınca, koca olacak
uykusuzdur uyutmazlar
cinnet, cennet ve cinayet eri
uykuda kirlenir erkekler
oğlanlar sevilirken uykuda



İlk defa mabedime izinsiz 
giren sensin
İlk defa tenimdeki tılsımı 
çözen sensin
İlk defa buhurdanlar yakıp
dört bir köşede
Hayalime bilinmez renleri
çizen sensin
Gözyaşımı kurutan akan suyu
baglayan
Sesimdeki o hüznü öz sesimden 
ayıran
İçimdeki kadını okşayıp
uyandıran
İlk defa bir cümleyle bir destan 
yazan sensin
Beni çoğaltan sensin,günü
azaltan sensin
Alevlerinle gelip geceyi
yakan sensin
Yüreğimi ilk defa arayan
bulan sensin
Olduğu gibi olan o sensin
tamam sensin.



O uzun geceler, hesaplaşmalar
Sonunda ne oldu, ayrıldık işte
Darılıp darılıp kucaklaşmalar
Bir gece gün doğdu ayrıldık işte
Anılar ikiye bölündü kaldı
Yarısı tatlıydı, yarısı acı
Ne çaresi vardı, ne de ilacı
Bir şeyler oldu, ayrıldık işte
Olamaz bu sevda bitemez derken
Aceleye geldi o gece neden
Yine barışmıştık tam gülümserken
O tılsım kayboldu, ayrıldık işte
Ellerin avcumdan bir anda düştü
Gözündeki ışık sanki sönmüştü
Hasret geldi bizi aldı götürdü
Bilmem kaç yıl oldu, ayrıldık işte



Gel aşk, sana son duadayım
Düşler içinde yanlışlıktayım
Çöllerin insafsız sıcağındayım
Bu defa sevmeyen ben olmalıyım
Gel aşk gel, bir yeni aşk getir
Tenimde uyuyup nefes alan
Güller açmadan gül gibi kokan
Tam günümdeyim aşk bana gel
Son defa, bu son dua, son dua
Gel durma, bahar vurmuş başıma
Mutsuzum, zor tek başıma
Son defa, bu son dua, son dua



Dünkü anılar hala
Kalbimde vurgun
Divane oldum aşka
Gönlümü koydum
Ateşi yar eden
Şu canımı eriten
Her darbesi hüküm
Ne dünüm, ne bugünüm
Ben bahar aradım
Yandı güller aldandım
Yağmura, rüzgara
Sığındım, saklandım
Ah inkar yok
İsyan yok
Aşktan başka
Bir ferman yok
Candan tükendi sevda
Zorba aşk, zorba
Seni sevemem bu yürekle
Bir daha asla



Resmimi buruştursan
Külleri tutuştursan
Ateşle buluştursan
Yine sana dönmeyeceğim
Dilsizi konuştursan
Hasreti unuttursan
Ölsen, yine doğsan
Yine sana dönmeyeceğim
Dalgalandım seninle
İsmim artık isminle
Söylüyorum yeminle
Yine sana dönmeyeceğim



Önce rüzgarla konuş
Sonra yağmurla ağla
Sen görmeden gideceğim
Geriye dönmem asla
Sence ayrılık kolay
Yalnız kal, bak göreceksin
Ben hatıraları aldım
Neyinle övüneceksin
Beni seven bir kadın var 
Deme artık inanmazlar
İçimde ki düğümleri
Çözemedin kalsın onlar



Bu akşam gülleri kim sulayacak
Çantanı alıp ta gidiyor musun
Beraber dikmiştik o kırmızı gül
Tomurcukta henüz biliyor musun
Atkını çantana koydum habersiz
Rüzgar var, yağmur var üşüyor musun
Hani nefes bile almazdın bensiz
Yaşanan her şeyi siliyor musun
Bu akşam gülleri aşk sulayacak
Diken batmış gibi içim yanacak
Gitsen de bu güller kurumayacak
Sabaha gözyaşım gül sulayacak



Sana kaptırmam ben onu
İki yıl kaç bölüm oldu
Daha çok sürer bu dizi
Hiç kaçırmam saatini
Onu ilk gördüğüm zaman
Pat...bayıldım amn aman
Annem bu iş olur dedi
Ruhumuz uydu tastamam
Kızların hepsi peşinde
Güzü yok ki hiç birinde
Hem ona aboneyim
Bütün biletler cebimde
Aboneyim abone
Biletleri cebimde
Ballı lokma tatlısı
Aman haydi hayırlısı
Efervesan vitaminle
Gece süt, çiğ yumurta
Sinirlenince her şeyi
Deviriyor bir yumrukta
Joging onda, kayak onda
Su altı, üstü sporu
Şaştım üç lisan biliyor
Okumuş çocuk, borumu
Daha bir güzelleştim
Bu aşk yaradı bana
Herkes dalga geçse de
Darısı başınıza



Bu gece ilk defa kendi saçımı okşadım
İlk defa dudaklarım bana bir şey söyledi
Aşktan verdiğim cevasılamadın
Hani ya aşk çok güzel, her şeyden güzeldi
Bu gece ilk defa kendime türkü söyledim
Bir yanık türkü annemden kalan
Bu gece ilk defa yatağımda yalnızdım
İlk defa kollarımla kendimi kucakladım
Sessiz kıvrıldım, tenime sarıldım
Hani ya aşk çok güzel, her şeyden güzeldi
Bu gece ilk defa kendime türkü söyledim
Bir yanık türkü annemden kalan



Çay bardağında 
Bırakılan dudak payı
Kadar bile
Uzak kalamam
Gözlerine
Yakın olsun isterim
Ellerime ellerin
Yanındaki beton binaya
Yaslanması gibi
Köhne bir evin
Seni bir çivi
Gibi çaktım
Çünkü beynime
Ve toplayıp
Bütün kerpetenleri
Attım denize



yol kenarındaki
yağmur mazgallarını
kumbara sanıp
harçlığımı atardım
bu yüzden en çok 
denizden alacaklıyım.



Her satırı
mendireğe dizili karabatağa benzeyen
bir mektup bırakarak
balıkçı koyundan
sisler içinde uzaklaşan kayık gibi
bir sabah usulca ayrıldın
koynumdan
Bütün yolcularını
boğaz köprüsünün çaldığı
araba vapurunun
boş seferleri
gibi yalnızca rüzgar
gezinir sensiz
yüreğimde
Durgun bir sudur aslında deniz
ki çocukların
acemi oltalarını denedikleri
kuytu bir iskelenin
tahtaları altına yazdığım
ayrılık şiirini okudukça
dalgalanır.



I 
Ne zaman bir çocuk ölse 
gözü evlerinde 
annesinin kavurduğu 
helvada 
kalır 
II 
Yoksul bir çocuk görsem 
yağmur altında üşüyen 
köprü olmak geçer 
hiç değilse 
içimden 
III 
Her akşamüstü oyuncakçı 
camekanından 
çocuk ellerinin 
izlerini 
siler



Yüreğim ıslaktır benim
Kuytularda ağlamaktan
Ve hafif uçuktur rengi
Kurusun diye kaç kez
Güneşe asılmaktan



Ezilmiş bir çocukluk benimkisi
bir iskelenin
vapurların yanaştığı yüzüne asılıdır
üç tekerlekli bisikletimin
lastikleri
Annesiz büyüdüm çünkü
yani serçeydim
kar üstündeki
ve arka bahçesinde
kasabın beslediği kuzu
Dudaklarımı,işte bu yüzden
aile boyu
bir şişeye değdirip
içmeyi severim
gazozu.



Kabuğunu koparmadan
ne bir elmayı soyabildim
ne de iyileştirebildim bir yaramı
ama karşıma çıkınca
kızmadım hiç elma kurduna
bendim çünkü bıçağı saplayan
onun yurduna
Şair diyorlar benim için
bilmiyorum oysa
her şiire konmalı mı uyak
her yere nedense
konamıyor tayyare
hay dilimi
arı türkçe soksun; uçak
Kaptan olmak isterdim
aynanın karşısında
eski bir sinema yıldızı 
gibi ağlayan
İstanbul hatlarında
bir fırça hafifliğiyle gidip
gelen vapurlara
Eskimo bir şair dokunuyor omuzuma
ve Kız Kulesi'ni göstererek
bırak artık diyor üzülmeyi
yedi tepeli bu şehirde
şiir okunacak tek yer
elbette denizin ortasındaki
şu küçük buz dağı
Terzi olsa da babam
sökük dikmesini beceremem
beni yalnızca sen anlarsın
iğnenin deliğinden geçsin 
diye ipliklerin
bir anlık ıslatıldığı dudaklara
takılıp kalan annem



Denize düşen
Bir oyuncaktır Kız Kulesi.
Soruyorum berber koltuğundan
İki ayna arasında
Akıp giden görüntüme,
Şair olanımız hangisi? 
Pencere tüllerine
Gelinlik diye sarılan
O küçük kız nerede şimdi? 
Gemim çoktan battı,
Denize inen tüm filikalarıma
Erkekler bindi.
Duvardaki yangın düğmesini
Örten cam parçasıyım.
Kurtuluşun olacaksa,
Hiç düşünme,
Ayakkabının topuğuyla
Kır beni.
İnanıyorum uzaylılara,
Duymalıyım birilerinden,
Yıldızlardan nasıl
Görünürdü diye
Mahallemizdeki yazlık
Sinema.
Öğrendim saat kulelerini
Kibrit kutularından.
Bağışla beni,
İki dünya savaşının
Yaşanıldığı yüzyılda,
Nüfus cüzdanımdaki 62'den
yaptığım tavşan...



Büyüklerle ben yapamıyorum
çocuklar da almıyor beni oyunlarına
devlet dairesinde 
yangından kurtarılmayacak
sıkışmış bir çekmece gibiyim
açılamıyorum sana
Kardeşiyle sokaklarda hep 
bir örnek giydirilen sen 
nasıl sevmezsin eşitliği
yürürken düşen çoraplarını
aynı hizaya getirmek için
annen değil miydi önünde diz çöken
Öpüşme sahnesinin tam ortasında 
içeri girdiğin yazlık sinemanın 
yer göstericisiyim
yürüyorsun fenerimin ışığında
yer: Kız Kulesi
ve sonu ayrılıkla bitecek
hüzünlü bir aşk filmini oynuyor
beyaz duvarında
Bir kez olsun çıkmazken ağzından
seni sevdiğimi 
her gün söylememi yadırgama
bil ki bu şehirde
iskelenin verilmesini
beklemeden atlarım vapurlara
Son karesi gibi Red Kit'in
batan güneşe doğru
sürerken atımı 
gitme kal demeni bekliyorum
ama yalnızca
rüzgar çekiştiriyor atkımı



Beyaz adam 
küçücüktü ilk geldiğinde 
ve oturmaktan 
bütün kemikleri sızlıyordu 
büyük teknesinde 
Beyaz adam 
kızılderililerin sunduğu yiyeceklerle beslenip 
topraklarına uzandığında büyüdü 
bulutlar arasında 
barış içinde yaşayan 
manitu yerine 
tapmamızı istediği de 
işkence görüp 
çarmıha gerilen 
bir ölüydü 
Beyaz adam 
özgürlük adına 
dev bir kadın heykeli dikti 
doğu denizinin kıyısına 
ve her gece 
altında dans ettiğimiz yıldızları 
bayrak diye tutsak etti 
bir bez parçasına 
Beyaz adam 
özgürlük gibi adaleti de 
bir kadın heykeliyle simgeledi 
ama elinde terazi tutan 
zavallı kadın 
gözleri bağlı olduğu için 
kendisine tecavüz edenin 
kim olduğunu göremedi...



İdam tutuklusu, sorgusuz, yargısız 
geçirmişler sırtına daracık bir gömlek; 
ölmedi asansör her gün asılmaktan, 
dünyayı yer ve gök arasında sandı, 
sürdürdü bir kısır döngüde yaşamasını. 
İnsanlar girdiler telâşla bir hırsız 
gibi sessizce gövdesinden içeri, 
aldırış etmedi, atmadı bir adım ileri; 
alıştığı bir inilti oldu yaşaması. 
Ama insanlar ondan ne kadar uzak! 
her gün içindeydiler, anlıyamadılar, 
asansörü sürüklenen ceset sandılar.



Ekmek kırıntıları
serpiyorum cephede
kumtorbaları üstüne
su verirken
evinde generalim
kuşkonmaz çiçeğine



Özgürlük kitabının 
sayfaları arasına
cellatların kurduğu
darağacındaki ip
yarım kalan 
sayfayı gösteriyor
okumaya devam edecek
nice insana
Evlilik fotoğraflarının yırtılarak
kırılan çerçevelerin
sokağa atılan 
tahtalarıyla çakılıyor
çocuk tabutları
Hiçbir genç kız
taşımıyor kolyesinde
sevgilisinin fotoğrafını
ama ölüm
sayfaları oyulmuş 
bir aşk romanının
içine gizliyor 
tabancasını...



Temiz kalan tek yerdir devrim
        bütün bir yıl
        kirlenen duvarda
        ama görebilmek icin
        asıldığı çividen indirilmelidir
        yapraklari biten takvim
        Zorbalara direnmektir devrim
        bir çocuğun
        annesinin çantasından aldığı paraları
        altına gizlediğini
        söylememiştir dövülen
        hiçbir hali
        İçinde yaşamaktır devrim
        dikiş kutusunun
        ve toplu iğneler gibi
        bir arada olmayı gerektirir
        karşı koyabilmek icin zulmüne
        makas denilen patronun
        Gece ışıklar arasında koşmaktır devrim
        ateş böceklerini
        yakalamak isteyen çocukların
        peşine takılır gün gelir
        yanıp sönen mavi ışıkları
        polis arabalarının
        Kağıt bir gemidir devrim
        bütün gemiler
        hurdaya çıksa da sonunda
        taşıdığı özgürlük şiiriyle
        batmadan yüzer nicedir
        dünya sularında
        Kim bilir kaç yunus görmüş
        kaç DENİZ GEZMİŞ...



Aşkımız bitti
yüreğim burkularak soluyorum bunu
çünkü bir yangın kovasının
içindeki durgun suda
beyaz bir kelebeğin boğulması
gibi garip oldu sonu
Aşk ki ay değil
güneş tutulmasıdır diyordum
dudak büküyordun bana
oysa ilkokul bahçesindeki cocuklar
ellerindeki isli camların ardından
gülüyorlardı sana
İnanmamıştın aşkın
bir elbise hırsızı olduğuna
ama köşesinde
kedinin uyuduğu bir yatakta
çırılçıplak bırakmıştı
her ikimizi de
Giderken bir buzdağı gibiydin
sıcak sulara doğru yüzen
ve doruğunda
bir çift bale pabucunun
asıldığını soluyordu
eteklerindeki telaşlı penguen
Bakakaldım
bindiğin taksinin ardından
onlar ki her mevsim
sarı birer sonbahar yaprağıdır
terk ettigin kentin sokaklarında
rüzgârla savrulan



Kimim ben
ve sakalından bir tek kılın
müzelere giremeyeceğine ağlayan
köse bir peygamberden 
nedir beni
ayıran
Hüzünlü bir çocuk yüzü müyüm
merdiven altındaki
boş rakı şişelerinin
hareketliliğinden anlayan
babasının eve gelip
gittiğini
Bir cüce miyim yoksa
cenaze gününde
annesinin tabutuna 
uzanamayışının ağırlığını
hep omuzlarında
taşıyan
Küçük odaya çıkıyorum
tavan arasındaki
ve bir geminin
dümeni gibi çevirerek
istasyon düğmesini
kayboluyorum bir zamanlar
etrafında ailece toplandığımız
radyo dalgaları
arasında! ..



Biri çıkıp öldürsün beni
ve kaza süsü versin
cansız bedenime
nasıl da sevinirdim
ilkokul pencerelerine bayrak asarken
doğduğum kazanın 
her bayram öncesi süslenmesine
Çay bardağı biçiminde yontulsun
mezar taşlarım
ve yaşamdan bir tek yudum
bile alamayacağım için 
üstlerine yatay olarak
bir de kaşık 
konsun
Ne başucuma 
ne de ayak ucuma dikilsinler
biri sağımda
diğeri solumda olsun
ki görenler
mezarı sansınlar
bir çocuğun
Peşlerinde koşturarak papazı
kiliseden çaldıkları
günah çıkarma kulübesinde
şiir kurtuluş örgütünü kuran
kenan evren lisesinden terk çocuklar
mutlaka gelirler cenazeme
her birinin elinde deniz yıldızı
Üzülmeyin dostlarım
ezbere bilirim latince sözcüklerini
hayvanlar ansiklopedisinin 
adını bilmemiş olmaktan 
utanmayacağım asla 
tabutumun içine girecek
ilk böceğin



Bir dostun sıcaklığına
öylesine
yaslamak istiyorum ki başımı
ya omuzunu uzat sevgilim
ya da telleri kopuk
bir kemanı
Kanadının altına sığınacak
bir kuş arayan
eskimiş saçak gibiyim sensiz
ya da bütün balinaların
kıyıya vurup
intihar ettiği
bir deniz
Bir hitit çanağıyım
toprağa gömülü
ve sen
ilk kazısını yapan
bir arkeolog ürkekliğiyle
ellerinin arasına
al beni
Tek dileğimdir çünkü benim
sana yakın bir sunay akın



eşit olmadığı 
söylenir insanların
aynı boyda olmayan
beş parmağı gibi bir elin
oysa uzanır 
nice yorgun 
emekçinin dudağı
su dolu avucuma
elimin 
eşit olmayan 
beş parmağını
getirince biraraya



Dünya böylesine güzel
olur muydu yine
diplomasını çerçeveleyip
para kazanma derdine
düşseydi Dr. Che
yüreğini dağlara asmak yerine



Çarmıha gerildiği yaşta İsa'nın
avuçlarımdan tutan
iki çocukla çiviliyim yaşama
aşk bardağını çalkaladığım su olmak
kırılacak eşya taşıyan
bir kamyon gibi gidiyor Ağrıma
Kendi kendime konuştuğum sanılıyor
hep yanımdadır oysa
giderken bıraktığın yüz havlun
bozdun saklambaç oyununu ama
bana gizlendiğim yerden
çık demeyi unuttun
Her gece yatmadan okuduğum
bir kitap olmanı isterdim
kırardım ışıkları söndürmeden
yarım kalan sayfanın ucunu
ki sen buna tenim kırışıyor
yaşlanıyorum derdin
Yokluğundan geri kalan çölde
attığım her adımda
gözlerimden dökülür
hörgücümde taşıdığım sular
sevgilisinin gölgesinden uzak
çölde ağlayan deve ölür
Hava kararırken usulca
bir zenci olup
kalıyorum Salacak kıyısında
ve Kız Kulesi
Ku Klux Klan
gibi duruyor karşımda



Her kapı eşiğinde
çocuk mezarı diye takıldığınız
45 numara ayakkabılarımla
içinde etleri çürüyen
bir çocuk cesedi taşıdığımı
nasıl da bildiniz
Hiçbir bardakta
dudak payı bırakmadınız bana
bir kaşık sesini
bile çok gördünüz
şekersiz içerek
çaylarınızı
Bakarak yürüdüm oysa balkonlara 
göz göze
gelebilmek için
çamaşır ipinin arkasına astığı
iç çamaşırlarının
ıslaklığına sürünerek
kanaryasını güneşe çıkaran
bir kadınla
Yanıma yaklaşıp kibrit istediğinizde
ıssız bir adaya düşen
yalnız adamın
dumanı görülsün diye yaktığı
ateşiydi sizlere
uzattığım
Ve siz
her seferinizde
sigaranızı yaktınız
ama açıktan geçen gemiler gibi
yanınıza beni almadan
gittiniz! ..



tozlu bir şemsiye durur 
çatı katındaki odanın 
kuytu bir köşesinde 
kumaşındaki eski yağmurların 
hüzünlü kokusuyla 
anımsar mısın bilmem 
yağmurun bardaktan 
boşanırcasına yağdığı o günü 
hani şemsiyeyi iyice çekip başımıza 
dudaklarımla hesaplamıştım 
yüz ölçümünü 
nicedir sokağa çıkarmıyorum
şemsiyeyi 
korkuyorum çünkü 
kapısı açık kafesinden 
uçan bir kanarya gibi 
beni ikinci kez terk etmenden 
yanıt alamayacağımı bilsem bile 
yanına gidip 
sorarım her gün şemsiyeye 
altında elele 
nasıl görünürdük diye



Geçim parası için 
nice yaşlının
eski İstanbul evlerinden
getirdiği eşyalar
üstüne kar koyulup
satılıyor antik
acılar çarşısında



Allah elçilerinden sonra en büyük insana 
Bir orman gibi büyür içimde sevmek 
İçimde insan bir mahşer gibi kararırken 
Ey her suça ortak çıkan kalbim.



benden kısadır boyun
bir köy otobüsünün 
dağa tırmanması
gibi uzanırsın
dudaklarıma
katılmaz oldu nicedir yolumun
tozu dumanına



Yoksul bir çocuk görsem, 
yağmur altında üşüyen 
köprü olmak geçer 
hiç değilse içimden...



Şu garip halimden bilen işveli nazlı 
Gönlüm hep seni arıyor neredesin sen 
Datlı dillim güler yüzlüm ey ceylan gözlüm 
Gönlüm hep seni arıyor neredesin sen 
Ben ağlarsam ağlayıp gülersem gülen 
Bütün dertlerim anlayıp gönlümü bilen 
Sanki kalbimi bilerek yüzüme gülen 
Gönlüm hep seni arıyor neredesin sen 
Sinemde gizli yaramı kimse bilmiyo 
Hiç bir tabip bu yarama melhem olmuyo 
Boynu bükük bir Garibim yüzüm gülmüyo 
Gönlüm hep seni arıyor neredesin sen



Cahildim dünyanın rengine kandım
Hayale aldandım boşuna yandım
Seni ilelebet benimsin sandım
Ölürüm sevdiğim zehirim sensin
Evvelim sen oldun ahirim sensin
Sözüm yok şu benden kırıldığına
Gidip başka dala sarıldığına
Gönlüm inanmıyor ayrıldığına
Gözyaşım sen oldun kahirim sensin
Evvelim sen oldun ahirim sensin
Garibim can yakıp gönül kırmadım
Senden ayrı ben bir mekan kurmadım
Daha bir gönüle ikrar vermedim
Batınım sen oldun zahirim sensin
Evvelim sen oldun ahirim sensin



Ahu gözlerini sevdiğim dilber 
Sana bir sözüm var diyemiyorum 
Sırrımı ellere veremiyorum 
Derdimi ellere diyemiyorum 
Helal olsun al yanaktan aldığım 
El uzatıp gonca gülün derdiğim 
İnce belini tatlı dilini sevdiğim 
Kırılsın kollarım duramıyorum 
Al yanaktan aldıracağım azıktır 
Tarama zülfünü gönlüm bozuktur 
Öksüzüm garibim bana yazıktır 
Destursuz yanına varamıyorum



Hep sen mi ağladın hep sen mi yandın
Bende hiç gülmedim yalan dünyada
Sen beni gönlünce mutlumu sandın
Ömrümü boş yere çalan dünyada
Ah yalan dünyada yalan dünyada
Yalandan yüzüme gülen dünyada
Sen ağladın canım ben ise yandım
Dünyayı gönlümce olacak sandım
Boş yere aldandım boş yere kandım
Rengi gönlümde solan dünyada
Ah yalan dünyada yalan dünyada
Yalandan yüzüme gülen dünyada
Bilirim sevdiğim kusurun yoğdu
Sana karşı benim hayalim çoğdu
Felek bulut oldu üstüme yağdı
Yaşları gözüme dolan dünyada
Ah yalan dünyada yalan dünyada
Yalandan yüzüme gülen dünyada
Ne yemek ne içmek ne tadım kaldı
Garip bülbül gibi feryadım kaldı
Alamadım eyvah muradım kaldı
Ben gidip ellere kalan dünyada
Ah yalan dünyada yalan dünyada
Yalandan yüzüme gülen dünyada
***
Kurusa Fidanım
Kurusa fidanım güllerim solsa
Gönlümde solmayan gülümsün benim
Yaprakların güzel olsa dökülse
Daha taze fidan, dalımsın benim
Ağarsa saçların belin bükülse
Birer birer hep dişlerin dökülse
Kurusa vücudun kanın çekilse
Gine şu gönlümün yarisin benim
Bülbülün gül için zarı misali
Keremin bağrının narı misali
İnler garip gönlüm arı misali
Dadına doyulmaz balımsın benim
***
Ahirim Sensin
Cahildim dünyanın rengine kandım
Hayale aldandım boşuna yandım
Seni ilelebet benimsin sandım
Ölürüm sevdiğim zehirim sensin
Evvelim sen oldun ahirim sensin
Sözüm yok şu benden kırıldığına
Gidip başka dala sarıldığına
Gönlüm inanmıyor ayrıldığına
Gözyaşım sen oldun kahirim sensin
Evvelim sen oldun ahirim sensin
Garibim can yıkıp gönül kırmadım
Senden ayrı ben bir mekan kurmadım
Daha bir gönüle ikrar vermedim
Batınım sen oldun zahirim sensin
Evvelim sen oldun ahirim sensin
***
Yazımı Kışa Çevirdin
Yazımı kışa çevirdin
Karlar yağdı başa Leyla'm
Viran oldu evim yurdum
Ne söylesem boşa Leyla'm
Her an Gözümde perdesin
Nere baksam sen ordasın
Mevla'm ayrılık vermesin
Gökte uçan kuşa Leyla'm
Yardan ayrı kalmak ölüm
Söyle ne olacak halım
Böyle kader böyle zulüm
Gelir garip başa Leyla'm
***
Neredesin Sen? 
Şu garip halimden bilen işveli nazlı 
Gönlüm hep seni arıyor neredesin sen 
Datlı dillim güler yüzlüm ey ceylan gözlüm 
Gönlüm hep seni arıyor neredesin sen 
Ben ağlarsam ağlayıp gülersem gülen 
Bütün dertlerim anlayıp gönlümü bilen 
Sanki kalbimi bilerek yüzüme gülen 
Gönlüm hep seni arıyor neredesin sen 
Sinemde gizli yaramı kimse bilmiyor 
Hiç bir tabip bu yarama melhem olmuyor 
Boynu bükük bir Garibim yüzüm gülmüyor 
Gönlüm hep seni arıyor neredesin sen
***
Ahu Gözlerini Sevdiğim
Ahu gözlerini sevdiğim dilber 
Sana bir sözüm var diyemiyorum 
Sırrımı ellere veremiyorum 
Derdimi ellere diyemiyorum 
Helal olsun al yanaktan aldığım 
El uzatıp gonca gülün derdiğim 
İnce belini tatlı dilini sevdiğim 
Kırılsın kollarım duramıyorum 
Al yanaktan aldıracağım azıktır 
Tarama zülfünü gönlüm bozuktur 
Öksüzüm garibim bana yazıktır 
Destursuz yanına varamıyorum
***
Mühür Gözlüm
Mühür gözlüm seni elden
Sakınırım kıskanırım
Uçan kuştan esen yelden 
Sakınırım kıskanırım 
Havadaki turnalardan
Su içtiğin kurnalardan
Giyindiğin urbalardan
Sakınırım kıskanırım
Beşikte yatan kuzundan
Hem oğlundan hem kızından
Ben seni senin gözünden
Sakınırım kıskanırım
Al'İzzet'i oncalardan
Elindeki goncalardan
Yerdeki karıncalardan
Sakınırım kıskanırım
***
Acem Kızı
Çırpınıp da Şanova'ya çıkınca
Eğlen şanova'da kal acem kızı
Uğrun uğrun kaş altından bakınca
Can telef ediyor gen acem kızı
Seni seven oğlan neylesin malı
Yumdukça gözünden döker mercanı
Burnu fındık ağzı kahve fincanı
Şeker mi şerbet mi bal acem kızı
***
Zülüf Dökülmüş Yüze
Zülüf dökülmüş yüze 
Kaşlar yakışmış göze 
Usandım bu canımdan
Dert ile geze geze 
Gün doğdu aştı böyle 
Gönlümüz coştu böyle 
Sen orada ben burda 
Ömrümüz geçti böyle 
Bu ellerde gez gayri 
Katip ol da yaz gayri 
Bir kazma al bir kürek
Mezarımı kaz gayri
***
Gönül Dağı
Gönül Dağı yağmur yağmur boran olunca
Akar can özümde sel gizli gizli
Bir tenhada can cananı bulunca
Sinemi yaralar yar oy, yar oy,..yar
Dil gizli gizli, dil gizli gizli
Dost elinden gel olmazsa varılmaz
Rızasız bahçenin gülü derilmez
Kalpten kalbe bir yol vardır görülmez
Gönülden gönüle gider yar oy, yar oy,..yar
Yol gizli gizli, yol gizli gizli
Seher vakti garip garip bülbül öterken
Kirpiklerin oku cana batarken
Cümle alem uykusunda uyurken
Kimseler görmeden yar oy, yar oy,..yar
Gel gizli gizli, gel gizli gizli
***
Niye Çattın Kaşlarını
Niye çattın kaşlarını
Bilmiyom yar suçlarımı
Ölürsem ben saçlarını
Yolma gayri yolma leyli 
Ben yandım aşkın narına
Meyletmem dünya malına
Ölürsem ben mezarıma
Gelme gayri gelme leyli 
Bir garibim düştüm dile
Gerçeklerde olmaz hile
Zalımlar elinden bile
Alma beni alma leyli
25 Eylül 2012
"Türk Halk Şiirinin büyük sesi, Bozkırın Tezenesi "goğnümüze"
eşsiz sözlerle ve sihirli namelerle seslenip; yurdunu kalbimizin
ortasına kuran büyük ustamız, Neşet Ertaş 25 Eylül 2012 de ebedi
aleme irtihal etmiştir.
Mekanı Cennet kabri pürnûr olsun..
şiirin, türkünün, anadolunun, bozkırın başı sağolsun
www.antoloji.com günün şiiri seçici kurulu.



Niye çattın kaşlarını 
 Bilmiyom yar suçlarımı
Ben ölürsem saçlarını
 Yolma gayrı yolma leyli leyli yar
Ben yandım aşkın narına 
 Meyletmem dünya malına
Ben ölürsem mezarıma 
 Gelme gayrı gelme leyli leyli yar
Bir garibim düştüm dile
 Gerçeklerde olmaz hile
Zalimler elinden bile
 Alma gayrı alma leyli leyli yar



Sevda gitmiyor serde de (amanın leyla...) 
Düşürdün beni derde de (söyle yarim söyle) 
Zülüflerin dökülmüş de (amanın leyla...) 
Al yanağına perde de (eyle yarim eyle) 
Kaşların kara kara da (amanın leyla) 
Gözlerin derde çare de (eyle yarim eyle) 
Senin için yanarım da (amanın leyla...) 
Kerem misali derde de (böyle yarim böyle) 
Garibim böyle yarim (amanın leyla...) 
Merhamet eyle yarim (eyle yarim eyle) 
Suçum nedir bilmiyom da (amanın leyla) 
Ne ise söyle yarim söyle (söyle yarim söyle)



Gel sevelim sevileni seveni
Sevgisiz suratlar gülmüyor canım
Nice gördüm dizlerini döveni
Giden ömür geri gelmiyor canım
Özü gülmeyenin yüzü güler mi
Sevgisiz muhabbet Hakk'a değer mi
Seven insan kaşlarını eğer mi
Zorunan güzellik olmuyor canım
Sevgi haktır seven alır bu hakkı
İçi güler dıştan görünür farkı
Sevmeyene akmaz sevginin arkı
Boş lafla oluklar dolmuyor canım
Bir zaman aşıkken sen de sevmiştin
O anda dünyayı nasıl görmüştün
Sanki cennetin bağına girmiştin
Çokları bu hakkı bilmiyor canım
Aşkın ateşine yandım alıştım
Bu ateş içinde aşkla tanıştım
Doğru mu yanlış mı deyi danıştım
Sevgisiz hakka kul olmuyor canım
Sevenin içinde yanar ışıklar
Kaybolur karanlık tüm dolaşıklar
Garibim sevenler bunca aşıklar
Boş hayale boşa yelmiyor cenım



Zülüf dökülmüş yüze 
Kaşlar yakışmış göze 
Usandım bu candan
Dert ile geze geze 
Gün doğdu aştı böyle 
Gönlümüz coştu böyle 
Sen orada ben burda 
Ömrümüz geçti böyle 
Bu ellerde gez gayri 
Katip ol da yaz gayri 
Bir kazma al bir kürek
Mezarımı kaz gayri



Aşkın beni deleyledi 
Yaktı yaktı kül eyledi 
El alemi kul eyledi 
Yar beni beni... 
Mecnunum sahra içinde 
Yunusum derya içinde 
Eyübüm yara içinde 
Sar beni beni... 
Aslı'yısan Kerim'i bul 
Derde derman vereni bul 
Garip gibi viranı bul 
Sar beni beni...



Anam ağlar başucumda oturur
Derdim elli iken yüze yetirir
Bu dert beni yiye yiye bitirir
El çek tabip el çek benim yaramdan 
Ölürüm kurtulmam ben bu yaradan
Anama babama yüzüm kalmadı
Bir su ver demeye yüzüm kalmadı
Doktora tabibe lüzum kalmadı
El çek tabip el çek benim yaramdan
Ölürüm kurtulmam ben bu yaradan



Bilemedim gıymatını gadrini
Hata benim günah benim suç benim
Eliminen içtim derdin zehrini
Hata benim günah benim suç benim
Bir günden bir güne sormadım seni
Körümüş gözlerim görmedi seni
Boşa Mecnun eylemişim ben beni
Hata benim günah benim suç benim
Bilirim suçluyum kendi özümden 
Gel desem gelirdin benim izimden
Her ne çekti isen benim yüzümden
Hata benimgünah benim suç benim
Sana karşı benim bir sözüm yoktur
Haklısın sevdiğim kararım haktır
Garibin derdinin dermanı yoktur 
Hata benim günah benim suç benim



Mühür gözlüm seni elden
Sakınırım kıskanırım
Uçan kuştan esen yelden 
Sakınırım kıskanırım 
Havadaki turnalardan
Su içtiğin kurnalardan
Giyindiğin urbalardan
Sakınırım kıskanırım
Beşikte yatan kuzundan
Hem oğlundan hem kızından
Ben seni senin gözünden
Sakınırım kıskanırım
Al'İzzet'i oncalardan
Elindeki goncalardan
Yerdeki karıncalardan
Sakınırım kıskanırım



Hapisanelere güneş doğmuyor
Geçiyo bu ömrüm de günüm dolmuyor
Eşim dostum hiç yanıma gelmiyor
Yok mu hapisane beni arayan
Bu zındanda ölem can gardiyan
Birer birer yoklamayı yaparlar
Akşam olur kapıları kaparlar
Bitmiyo geceler, olmaz sabahlar
Yok mu hapisane beni arayan
Bu zındanda ölem can gardiyan
Anamdan doğalı garip kalmışım
Acı hapisane aha genç yaşım
Benim zındanlarda neydi işim
Yok mu hapisane beni arayan
Bu zındanda ölem can gardiyan



Karanfil suyu neyler (gülüm) 
Güzel kokuyu neyler (gülüm) 
İki baş bir yastıkta (gülüm) 
O göz uykuyu neyler (gülüm) 
Le le le le Leylam yar 
Hergün akşam böyle yar 
Kötü isem söyle yar 
Karanfil deste gider 
Kokusu dosta gider
Sevipte alamayan 
Gurbete hasta gider



Köprüden geçti gelin
Saçbağın düştü gelin
Eğil bir yol öpeyim
Gençliğim geçti gelin
Köprüden geçemiyom
Az doldur içemiyom
Sen benden geçtin amma 
Ben senden geçemiyom
Köprünün altı diken
Yaktın beni gül iken
Allah da seni yaksın
Üç günlük gelin iken



Küstürdüm gönlümü güldüremedim 
Baharım güz oldu yazım kış oldu 
Gönüle yarimi balduramadım 
Baharım güz oldu yazım kış oldu 
Şu fani dünyada murad almadan 
Eller gibi şad olup da gülmeden 
Ellerin bağında gülü solmadan 
Baharım güz oldu yazım kış oldu



Ne güzel yaratmış seni yaradan 
Esmesin sevdiğim yeller incidir 
Güzelsin sevdiğim gülden goncadan 
Uzanmasın sana yar yar eller incidir 
Kipriklerin oktur kaşın yay kimi 
Gözlerin aklımı etti zay gimi 
Cemalin güneşe benzer yüzün ay gimi 
Değmesin zülüfler yar yar teller incidir



Tatlı dile güler yüze 
Doyulur mu doyulur mu 
Aşkınan bakışan göze 
Doyulur mu doyulur mu 
Doyulur mu doyulur mu 
Canana kıyılır mı 
Cananına kıyanlar 
Hakkın kulu sayılır mı 
Zülüflerin dökse yüze 
Yar badeyi sunsa bize 
Lebleri meyime meze 
Doyulur mu doyulur mu 
Hem bahara hemi yaza 
Yarın ettikleri naza 
Yar aşkına çalan saza 
Doyulur mu doyulur mu 
Garibim geldik gitmeze 
Muhabbetimiz bitmeye 
Yar île sohbet etmeye 
Doyulur mu doyulur mu



Yanarım senin aşkına 
Gel kaçma gel gel 
Derdinden döndüm şaşkına 
Gel kaçma gel gel 
Mecnun'um bu çöllerde 
Bülbülüm şu güllerde 
Kaldım gurbet ellerde 
Gel kaçma gel gel 
Hasretin dağlar beni 
Gel kaçma gel gel 
Zülfüne bağlar beni 
Gel kaçma gel gel



Çiçekdağı derler de, var mı sana zararım
Yâr yitirdim uğrun uğrun ararım
Üç güneydi benim kavli kararım
Beş gün oldu nazlı yârim gelmedi
Derdime bir derman ver Çiçekdağı
Yârim hey, yine mi ben yandım
Hana vardım han değil 
Penceresi cam değil
Bugün ben yâri gördüm
Ölürsem de gam değil
Çiçekdağı derler garibin yurdu
Hep orada arttı efkârı derdi
Zâlim felek beni yârden ayırdı
Yârden ayrılması zor Çiçekdağı
Yârim hey, yine mi ben yandım
Nakarat
Çiçekdağı derler methini etmek
Kolaymıdır seni terkedip gitmek of! 
Hele şu gurbetin kahrını çekmek
Gel onu da bana sor Çiçekdağı
Şâhım hey, yine mi ben yandım
Nakarat
(Ankara / 2003)



Hep sen mi ağladın hep sen mi yandın
Bende gülmedim yalan dünyada
Sen beni gönlünce mutlumu sandın
Ömrümü boş yere çalan dünyada
Ah yalan dünyada yalan dünyada
Yalandan yüzüne gelen dünyada
Sen ağladın canım ben ise yandım
Dünyayı gönlümce olacak sandım
Boş yere aldandım boş yere kandım
Rengi gönlümde solan dünyada
Ah yalan dünyada yalan dünyada
Yalandan yüzüne gelen dünyada
Bilirim sevdiğim kusurun yoğdu
Sana karşı benim hayalim çoğdu
Felek bulut oldu üstüme yağdı
Yaşları gözüme dolan dünyada
Ah yalan dünyada yalan dünyada
Yalandan yüzüne gelen dünyada
Ne yemek ne içmek ne tadım kaldı
Garip bülbül gibi feryadım kaldı
Alamadım eyvah muradım kaldı
Ben gidip ellere kalan dünyada
Ah yalan dünyada yalan dünyada
Yalandan yüzüne gelen dünyada



Açma zülüflerin yellere karşı
Senin zülfün benim telim değil mi
Bülbül feryat eder güllere karşı
O yar benim gülüm gülüm değil mi
Sallama saçların sende bulunsun
Azrail misali canım alırsın
Etme bu cefayı kanlım olursun
Bu kul senin kulun kulun değil mi



Cahildim dünyanın rengine kandım
Hayale aldandım boşuna yandım
Seni ilelebet benimsin sandım
Ölürüm sevdiğim zehirim sensin
Evvelim sen oldun ahirim sensin
Sözüm yok şu benden kırıldığına
Gidip başka dala sarıldığıma
Gönülüm inanmıyor ayrıldığına
Gözyaşım sen oldun kahirim sensin
Evvelim sen oldun ahirim sensin
Garip'im can yıkıp gönül kırmadım
Senden ayrı ben bir mekan kurmadım
Daha bir gönüle ikrar vermedim
Batınım sen oldun zahirim sensin
Evvelim sen oldun ahirim sensin



(aman)  Bir güzel kız gördüm tutmuş yolunu
Uzatmış gerdana zalım of eğri telini
Geldi geçti bilmem kimin gelini gelini
Sorsam öldürüller sormasam öldüm öldüm
(aman)  Dönberi güzel de yüzün göreyim göreyim
Gerdanda benine zalım of yüzüm süreyim
Dedi gel yanıma da haber vereyim vereyim
Varsam öldürüller varmasam öldüm öldüm



Baharı görmedim yazımdan oldum
Yar için ağladım gözümden oldum
Ben de düştüm bu dertlerin eline
Ah ede ede özümden oldum
Bu dertlere düştüm ben o yar diye
Yarım gelmiyor çimdi derdi var diye
Dermansız dertlerin düştüm eline
Ben kime yalvaram yaram sar diye



Bağışla sevdiğim hakkı seversen
Ağlatma garibi eller içinde
Hep bizi söyleşir bu devr-i alem
Beni destan ettin diller içinde
Hasretin sineme yaralar açtı
Kaybettim aklımı fikrim dolaştı
Aktı gözüm yaşı sele karıştı
Dost eline gider seller içinde
Yıllar yılı çektim bu zalim derdi
Yandı Kerem gibi gönlümün yurdu
Eller dost bağında gülünü derdi
Benim gülüm soldu güller içinde
Bu Garip başımı sevdaya saldım
Senin hasretinle sardım soldum
Şaşırdım yolumu perişan oldum
Bir Mecnun misali çöller içinde



Attın gurbet ellere
Düştüm böyle hallere
Bıraktın yadellere
Böyle olur mu
Dereler çağlar oldu
Gözlerim ağlar oldu
Gelmedin yıllar oldu
Böyle olur mu
Kalbimi yaktın güzel
Gurbete attın güzel
Ele bıraktın güzel
Böyle olur mu
Dereler çağlar oldu
Gözlerim ağlar oldu
Gelmedin yıllar oldu
Böyle olur mu



Bu ayrılık sana da mı kar etti
Ağla sazım ağlanacak zamandır
Bu hasretlik her günümü zay'etti
Ağla sazım ağlanacak zamandır
Zalim felek çilesine doyurdu
Terkettirdi bana sılayı yurdu
Çetindir çekilmez ayrılık derdi
Ağla sazım ağlanacak zamandır
Soldu gönlümdeki al yeşil bağlar
Hasret ateş olmuş yüreğim dağlar
Her nerde gördüysem Garip'ler ağlar
Ağla sazım ağlanacak zamandır



sandım ki 
kaypak doğrulara yenilmez
dürüstlük
ne alakaysa
doğruya gardiyan
eğriye devran 
zamanda
hâsılı
yüzler maskeliyse
revaçta
hep   diyenin ödülü
vicdan sadakası
bir selamsa
kes biletini hiçliğin
üstü kalsın usta




sözde
lâkayt kalacaktım
hangi ayrıntıdan firar ettiyse
muhalif
bir ünlem daha çaktı 
soluma
oysa
hiç bir takı bırakmamıştım
adına
ey 
gülüşümü çalan 
hakikat
ki
hüzün
yakama asılma
anadolu gibi yorgunum
anlasana



acaba ne kadar insan kendi rolünü oynar hayatta 
karşıtını sormak bile abes 
o  kadar dublör var ki etrafta! 
zordur 
başka yasalara öykünmek 
başka yaşamlara bölünmek 
çoğaldıkça bölünür 
bölündükçe 
direnirsin hayata 
şekilden şekle 
her şey 
aslına rücu edebilmek adına 
çünkü 
b/ağlar vardır 
içten içe kök salan 
beden 
yıpransa da 
en korkunç fırtınalardan 
eğilmez ağaç 
rüzgardır 
dalları sarsan 
ister kader dersin adına 
ister h/eder 
yaşanılacaklar yaşanır 
aslolan 
üstesinden gelmek 
hayata gülümseyebilmek



seni ne kadar düşünsem 
o kadar karışır aklım 
sanki ulaşılmazsın
ırağım 
bazen diyorum ki; 
' gökten göktaşı yağsa 
gelir en tenha beni  bulur ' 
yoksun işte 
gittin mi  benden 
onu da bilmiyorum 
oysa
düşlerimden vurulmuşum 
en uzak sevdalara 
hazan da olsa 
hüzün de olsa 
bir nefeslik de olsa 
olsan diyorum 
bak 
saçlarımdan iniyor sağanak 
üstelik 
sensizlik azap 
her esinti  hüsran 
her  damla   isyan
ruhsuz  hecelerde
sözcükler  anadan üryan
neden gittin
niçin  yok oldun
sensiz
 bir  ' hiç ' im 
ilham



olur ya hani bazen 
çekip gitmek istersin kendinden 
ruh halin tökezler 
dışa vuramadıkların 
taşar birden 
işte 
öylesi bir an 
takarsın ikinci yarını koluna 
düşersin yollara 
bir adım ötesi 
kırk adım öncesi 
hangisi daha çok mavi 
düşüncelerin
ilhamla beslenir
gecenin zifiri koyuluğunda 
heyecanla 
tutkuyla 
ta ki 
karanlık şafağına 
sen ona kavuşuncaya 
derken, merhaba der
kara 
kuru 
cılız bir avuntu 
varsın güçlü olmasın
güz ortası 
hayalle düş arası 
son yaprağın dalına tutunma çabası işte



“Gidip dönülmeyen uzak diyarlara” 
Ağlamaktan vazgeçip 
Usulca bir şarkıya tutunuyorum 
Kötü rüyadan uyanmak ister gibi 
Elimi boşluğa uzatıp göğsünü arıyorum 
Sıcacık tenine başımı koyup 
Barınmak istiyorum dipsiz heceler gibi. 
Dün ne güzeldi, 
Üstüm başım gökkuşağına bulanarak 
Yağmura sapan atardım 
Çocuksu sevinçlerimle uyanırdım uykumdan 
Mutfaktan gelen sesini dinleyip 
Hangi yemeği pişirdiğini anlamaya çalışırdım 
Memleketinin türkülerini hasretle söylerken 
Gurbet sancını 
Gidermeye çalıştığını bilirdim 
Sesin titrediğinde anlardım ağladığını 
Ben de üşürdüm o zaman ama ağlamazdım 
Çünkü sen yanımdaydın 
Özlemek senin sırandı anne. 
Sana dair her şey mucizeydi, 
Hüzünlerimin gizli odasıydın 
Davetsiz misafiriydim kollarının 
Her üşüdüğümde 
Yüreğinin en ücra köşesine sokulup 
Sevginle ısınırdım 
Sabahlara kadar uyumadığını bilip 
İlk aşkımı anlatırdım saatlerce 
Sımsıkı sarılırdın yorulmuş özlemlerime 
Saçlarımdaki parmak izlerinle uyur 
Kırgınlığımı unuturdum ninnilerinle. 
İşte böyle anne, 
Ben yaşamı hep göğüslerinden yudumladım 
Her yenilgiden dönüşte 
Yaşama yeniden merhaba demeyi senden öğrendim 
Sabırlarını ezberlediğimi kimse bilmedi 
Sevgin hüzünlerimin tesellisiydi 
Bu yüzdendir ki 
Bütün zamanlarım hep sen koktun anne. 
Şimdi elimi tut, bir şeyler söyle 
Seni bulmak istiyorum ve 
Göğün neresine bakacağımı bilmiyorum 
Artık yetmiyor fotoğraflar 
Şarkılarını duymak istiyorum 
Şiirlerimi okumak istiyorum sana 
Neredesin, seni özledim anne 
Kucaklasana hadi beni 
İşaret versene alnındaki yıldızla 
Susmasana anne, yoksa ağlayacağım. 
Yoksun, 
Gökyüzü yağmur kokuyor yine 
Masallarım öksüzlüğümün toprak kokusunda 
Sancılanıyor usulca 
Yağmurun dinmesini bekliyorum, dinmiyor 
Ben de gökyüzüne eşlik ediyorum gözyaşlarım ve 
Senin en sevdiğin şarkın La Polama ile. 
Özlem tohumları serpiştirilirken hücrelerime
Beni bir kere öp ve öyle git 
Hasretin doğduğu yere anne.



Seni söylemek şiir olsa
her dize kapanırdı ayaklarına,
Her kelime sabah olup
dans ederdi pencerende,
Ümitler yaşardı çok eskilerden
Mutluluk alkışlardı sessizliğin içinde
Sanki başka bir mevsimin sözcükleriyle 
Dudaklarımdan gitmezdin şiir gibi...
Seni söylemek şarkı olsa
her köşeye sızardı soluksuz nağmelerin,
Yanağıma değerdi azat edilmiş hasretin
Delikanlıca sarılırdı sol yanıma
isimsiz sevişmelerin...
Senin dudaklarınla öperdim
hüzünleri alnından,
Tenindeki son dokunuşuma
ezberletirdim sevgimin ezgilerini...
Seni söylemek deniz olsa
yalnız gemilerinin limanı olurdum,
Işgal ederdim bütün kıyılarını
akşam kızılı bakışlarımla,
Hazan susuşlu yıldızları
kavuştururdum dalgalarına,
Islak saçlarımı örterdim üstüne
Öperdim usulca martı kanatlı umutlarını
Senin gözlerinde saklardım
kum tanelerinin mahremliğini,
Dalardım derinlerine
Sırlarını verirdim 
Vurgun yemiş sevgilerin...
Ve seni sevmek ertelenmiş düşlerim olsa
Gecelere yürürdüm gözlerinle,
Hiç uyanmamak üzere
Uzanırdım mehtabın kollarına...



Sevgi ve umut desenli imgelerin 
Tanıdığım firarisi 
Akşamın alacalarından geceye doğan 
Umudun şarkısı 
Çıplak yalnızlığımın büyülü dokunuşu 
Bu iklim başka iklim gözlerinin sakiliğinde 
Mutluluğunla gülümsüyor güne.. 
Sığındığımız bulutlar, 
Tek renkli gökkuşağımız, 
Geceye zimmetli ayışığımız, 
Bir çocuğu hatırlatan sevinçlerimiz 
Yağmurlarla yansıyor şehirlerimize 
Dokunsak yağacak 
Bildiğimiz tüm şiirlerle. 
İlk hecesi aşk olan rüyalar ülkesi 
Ağustos sıcağının serinleten uyanışı 
Ellerinin öteki yüzündeki sahipleniş 
Avuçlarından doğur umudu 
Şefkatinle sar hüzünlerimi 
Işığı yanan evlerin hikayelerini anlat bana 
Nedeni olsun hayallerimin. 
Yaşam 
Gözlerime bıraktığın gözlerin 
İçime doğan sevginle güzel, 
Özgürlüğün saydığın sevmelerinin 
Çırılçıplak dokunuşlarıyla güzel 
Bildiğin bütün dillerde 
Başucuma koyduğun iki kelimenle güzel 
Yatağıma serdiğin deniz 
Pencereme ezberlettiğin ay ışığı 
Ve kirpiklerime emanet ettiğin düşlerinle 
Şimdi her şey eskisinden daha büyülü. 
Umutlar çaldım gönül kapımdan
Sevdamı zikrederek 
Düşlerimde ağırladım özlemlerini
Islandığım mahçup yağmurlarla 
Suskunluğum sevişti 
Geldiğinde 
Bulutlar sızıyordu ruhuma
Sağanakları ateşleyip 
Dudaklarını renk renk öptüm 
Papatyalarla fısıldadım kulağına 
İyi ki geldin,
İyi ki geldin
Bütün zamanlarıma.



Sen uyuyordun 
Ben sokak lambasının ışığında 
Sevdanın gümüş kanatlarını parlatıyordum 
Sen uyuyordun 
Biten günün karanlığında 
Ben aydınlıklara kahırları saklıyordum. 
Sonra 
Bitimsiz yağmurlarla ıslanıyordum birdenbire 
Gördüğüm her şimşekten sen yansıyordun 
Sen uyurken 
Ben masallarını dinliyordum 
İmkansızlığına saklanıyordum gizlice 
Ahh…keşke anlatabilseydim güneşe 
Dağların neden geçit vermediğini 
Rüzgârın hecelerimi neden bozduğunu 
İçimden baharı öperek koştuğumda 
Çıplak ayaklarımın hasretle 
Neden ağır ağır kanadığını 
Memeden kesilmiş bebe gibi 
Hıçkırıklarla sevdayı içime çekişimi 
Gün dönümlerine nedensiz dargınlığımı anlatabilseydim keşke 
Evet, sen uyuyordun 
Kirpiklerine düşen gökkuşağı ile birlikte 
Yeminimi renklerinle bozuyordum 
Sen uyuyordun 
Kırmızı dudaklı gecenin göğsünde 
Ben gözlerine ipekten papatyalar diziyordum 
Sonra 
Uçurtmanın kuyruğuna takılan bulut olup 
Yer değişiyordum gölgesi büyüyen güneşle 
Sadece
Kuş seslerini duyuyordum cam kenarından
Ala bir melodi gibi özenle saklıyordum perde arkasına 
Sen uyuyordun 
Bir avuç masum suçunla dizlerimde 
Ben ise hiç uyumadan yeni düşlerle kaderimizi örüyordum.



Gözlerimi kapadım ve yalnız bana ait olan 
Öykülerine sığındım. 
Sevginin sonsuzluğunda 
Bin umudun dudaklarından öptüm 
En güzel davet dokundu kalbime. 
Belki böyledir aşk; 
Rüzgâra sarılıp 
Bozkırların ateşiyle tutuşarak 
Yüreklice sevişebilmektir, 
Ayrı yağmurların teninden 
Bulutları aynı düşlerle geçebilmektir, 
Bütün imgeler çırılçıplakken 
Örtünebilmektir fişlendiğimiz kelimelerle 
Belki de notlar düşmektir 
Kırık hecelerimizin hüznüyle. 
Şimdi bir hasreti okşuyorum iç içe geçmiş odalarda 
Mesafeler yorgunu cümlelerimle 
Bakir gündoğumlarının gözlerinden öpüyorum 
Günbatımlarına bekleyişleri bırakıp 
Sevgiye çok yakışan ellerini bütün gücümle tutuyorum 
Bu kez sen doğuruyorsun beni 
O tek hecenin içinden 
Ve üşümüşlüğüme okşayışlarını sarıyorsun yaşamak gibi. 
Sır vermez dudaklarından 
Aşkı okumalı artık 
Ak tenden süzülen iklimsiz yağmurların üzerine 
Mahur gülüşleri eklemeli 
Hatta bütün ölü aşklar bağışlanmalı 
Gecenin masum teriyle, 
Sonra ayıpsızca kendini vurmalı 
Üşüyen sözcükler 
Özlemin sevgiyi aştığı zamanlara 
Mızrak gibi saplanmalı hayaller. 
Bak buradayım, 
Harf harf adını çözüyorum 
Yere göğe sığmıyor deniz mavisi çılgınlığım 
Uzun bir şarkı gibi 
Karışıp gidiyorum sessiz mektuplarına, 
Savruluyor kavuşmalara dair müsveddelerim. 
Haydi, şimdi üç kere bağıralım 
Penceremizde dalgalanan aşka 
İstersen ellerimizle dokunalım 
Yüreğimize değen cennete 
Umudumuza ışık tutan 
Dudak izine aşina şiirler yazalım. 
Gel haydi, 
Kalbime yaslan 
Rengi kırmızı kavganla
Gözbebeklerime saklanırken unutma
Bugün günlerden aşk 
Ve güneşi söndür ellerinle
Aşk geceye hazırlanırken.



İki kelimeyi en yüksek dağların tepesinden toplayıp
İzlerini patikalarda bırakarak koşuyorum.
Güneşin melodisiyle kanatlanmış bacaklarımın
Muhteşem bir dansı bu.
Bir sevi ki 
Ozanlar diyarından sızmış çırılçıplak ve cömert.
Bir sevi ki 
Üşüyen başakların kafa tutması gibi güneşe.
Elimi uzatsam kalbine değecek gün ışıklarının
İçimde altın sarısı sancılarım ve dinmeyen özlemlerimle.
Bak avuçlarım hala terli gizlerin sıcaklığıyla.
Belki kelimeler sevişiyor parmaklarımın arasında.
Ellerinde zikrediyor lal olmuş umutları.
Belki üşüyen yalnızlıklarını topluyor akşamın koynundan.
Anılarda yarım kalmış bir kitap gibi 
Okunmayı bekliyor naftalin kokularının arasında.
Birden sayfalar çevriliyor 
Ürkek dokunuşlarıyla,
Kelimeler düşüyor yüreğime.
İçimde nasırlaşmış bir sevgi
Gözbebeklerinde saklanıyor hüznün.
Usulca soyunuyor kirpiklerinin arasında,
Belli ki bu gece uzun susuşlar büyüyecek
Kavuşmalar şükredecek geceye sessizce.
Haydi, bana biraz beni anlat
Kalbimin en öksüz yerine dokun..
Sustur gökyüzünü seni beklediğim nöbetlerde
Her gelmeyişinde kırılan yıldızları onar.
Ne çok sustum  bir bilsen
Iki kelime büyürken hücrelerimde.
Nehirleri sakladım uyuduğum yatakta
Düşlerin izini işledim yastığıma ilmek ilmek.
Şahitti ay 
Uzak sessizliklerin tuttuğu nefeslere.
Şahitti gecenin göğsüne yapışan aşk
Ve şehirler…
Kayıtlara geçmedi gökyüzüne serilen çarşaflar.
Gecenin tam ortasındayım
Yanıbaşımda sessiz bir itiraf 
Bekliyor 
Kirpiklerimdeki kederleri çözmeni.
Vakit çok az
Uyandır artık
Düşlerimin sabrı buraya kadar.



Geceye çirkin desem dilim lal olur, 
İhanet ederim kendime 
Çirkinle seviştiğim için. 
Geceye hasret desem güneşim buz tutar, 
Odama siner ıssızlık 
Mehtap paslanır avuçlarımda. 
Bekle beni, 
Bir nehir telaşıyla geleceğim sana. 
Tüm sevdalardan çaldığım düşlerle 
Fallar açacağım gökyüzüne. 
Hayat olacak dolunayın yüzü, 
Yıldızlar çarpışacak gözlerimde. 
Gün batımı gibi sarılıp 
Küçük bir giz olacağım yastığında, 
Nefes alacak sabahlarım 
Yanına uzandığımda. 
Bak işte…özlem demleniyor sessizce, 
Kimbilir hangi yüreğe türkü olacak, 
Hangi sevinçler terk edip gidecek 
Doğduğu yeri. 
Kapat gözlerini, 
Çiçekler toplayacağım kirpiklerinden, 
Gecenin uzun ince parmaklarıyla 
Dudaklarına dokunacağım.
Çehrende 
Mehtabın en mutlu hali. 
Yaz beni, 
Sevda vurgunu sayfalara. 
Adı, sevişmek olmayan sevişmelerin 
Dudaklarını boya renkten renge. 
Odalar aç en morundan, 
Ve en mavisinden bir deniz koy 
Penceremin önüne.
Anımsadığım yosun kokusu 
Dalgaların iki kişilik hasretini anlatsın. 
Biraz önce 
Yine bir mektup yazdım sana. 
Kanat sesleri ve yağmurlar koydum içine, 
Çocuk giysili güneşi unutmadım.
Kendine iyi bak dedim son satırda. 
Aslında, 
Gözlerine gizlenip seni sevdiğimi yazacaktım,
Koca bir yüreği sığdıramadım sayfalara. 
Sözcükler sustu, 
Şiirler yandı.
Bulutları araladı gökyüzü. 
İşte o anda 
Kalemimden ay doğdu.



Yıllar önceydi,
Henüz kasımpatıları yeni uzanıyordu göğün ayazına
Camlarda güneş usul usul oynaşıyordu göğün mavisiyle
Hiç tanımadığım bir sokak
Sıcacık ve hüzünlü bir evi saklıyordu 
Sabahı karşılayan yüzünde
Eskiden kalma bir kadın portresi
Sancılarıyla yaslanıyordu pencerenin pervazına
Kim bilir, belki de 
Sönmemiş sokak lambalarının aydınlığında
Ortak acılara şahit olan
Kasımpatılarının yaralarını sarıyordu.
Aslında yüzlerce hikâye saklıydı o evin merdivenlerinde
Her şeye tanık basamakları
Küçük bir çocuğun özlemleri adımlıyordu
Sevişen ışık huzmeleri 
Sırdaştı bir genç kızın rüyalarına
Ne çok kenar süsüne sahipti
Gözlerinde sakladığı hatıra defteri
Bir çöl yangını
Loş odanın balkonundan geçen
Ganj nehri ile sönüyordu
Devrimci şarkıları kızıl güne karışıp
Avuçlarımızdan süzülen haksız gidişlere 
Ağıtlar yakıyordu
Anlamsız susuşlar
Yaşanan bu fotoğrafta
Kimse görmeden ağlıyordu.
Ne zaman göğsümde bir sızı duysam
O sokağın penceresindeki kadının
Gizemli bakışlarını hatırlıyorum,
Sürgün bir melodiyle karşılaşmaktan
Cezalı bir çocuk gibi korkuyorum
Bunun için 
Sabahçı kahvelerinin yanından
Tahta masalı eski meyhaneye soluksuzca koşuyorum,
Kırık notalarla avunan 
Sarhoş nağmeler karşılıyor beni
Tanıdık bir yüz arıyorum 
Yorgun ve tek çiçekli masalarında
Günahsız cümlelerimle
Göğsümü yırtan kelimelere ihanet etmeden
Ya aşkı kurtarıyorum 
Ya da yitmiş umutlara dokunan
Saf bir çocuk oluyorum.
Şimdi
Sonsuzluğa düşen sırların
Tanıdık isyanlarıyla yaşıyorum
İçimin sesini duymuyorum
Bu öyküyü yeni baştan okurken,
Parkta oynayan çocukların eskimiş çığlıkları heyecansız artık
Camdan yansıyan gizemli yüz
Sevinçlere küskün
Menekşelerde eskisi kadar güzel değil
Acımasız zamanda
Kasımpatılarının üşüdüğünü de biliyorum
Ama ben
O sokağa hep geliyorum
Kalbimin kıyametinde
Derin izlere dokunmadan
Bir sigaranın dumanına sokulup
Kasımdan bir günü 
Dudaklarımda sevgiyle kafiyeliyorum.



Dudağıma dokunan türkünün sesi 
Göğsümde yıllanan gurbeti anlatır. 
Gecenin bir vakti aklıma takılan hasretinin 
Nehirler gibi taşıp 
İsyanların en delisiyle sana akması 
Ne kadar zordur bilir misin? 
Durmaksızın beklemeleri karan ellerim 
Avuçlarına düşleri aldığında 
Ürkek gözyaşlarını tutamaz. 
Nazlı nazlı gelir yüreğimin siperine 
Islatır sevdamın tohumlarını 
Ruhum yeşerir bir anda. 
O an aklıma ilk gelen türküyü söylerim 
Sınır dışı ederim hüzünlerimi 
Ezgimde can bulur avare notalar 
Yaşam susar, 
Ben susarım 
Sonsuzluğa vurur mızrabım. 
Sevda ne renk kokar bilirim 
Uzaklarımın kollarında uyurken 
Düşlerimin sahibi geceye sor 
Sana gelmek isteyişimin telaşını 
Yankılanan adımlarımın 
Gözle yürek arasında koşuşturmasını. 
Bütün yıldızlar görür 
Köşe başlarında dolu dizgin nefeslenip 
Usulca seni sol yanıma iliştirdiğimi. 
Ruhumun sahibi 
Tenine bürünüp yağmurları bekliyorsam eğer 
Bir sebebi var 
Her yağmurdan sonra mutlaka gökkuşağı doğar. 
Sorma bana kim daha çok üşür 
Aşkın sustuğu yerde 
Bu şehrin sokaklarında seni bekleyişim var 
Dilsiz ateşler gibi sokulurlar 
Gözlerimin buğusuna 
Dumanı tüter tutkularımın 
Tanrının hediyesidir 
Zamana galip gelen sabırlarım 
Sızar yüreğimin şahdamarından 
Arzına iner özlemlerimin 
Her yanımdan umutlar akar. 
Tut ellerimden nefes almam için 
Bir günahı öper gibi ürkekçe dokun 
Dudaklarını sürgün et adanmışlığıma 
Bil ki sevdiğim 
Gönüllü işgalcisiyim yüreğinin. 
Kavuşmaya çeyrek var sevgili 
Yunus’un yüreği ol, koş gözbebeklerime. 
En büyük susuşlarıma kol kanat ger 
Tebessümlerinle baharı yerleştir çehreme 
Benden sonrası ben 
Senden sonrası sen olan yeminlerimizden 
Hüzünleri sil 
Gökyüzüne dön yüzünü 
Benim için yıldızları topla avuç avuç 
Ve ay şavkı vurmuş penceremizde 
Seninle başlayan 
Bir masal anlat bana
Üryan dudaklarından 
Ölümsüzlüğü dinleyeceğim bu gece.



“Biz değil miyiz tırnak içindeki kelimeler”
“Soluklandıkça ciğerlerine sevda dolan biz değil miyiz”

Bakir özlemler hüzünlerimi incitirken 
Sarıl bana..
Sarıl ki uyanayım ellerinin büyüsüyle.
Avuçlarına saklanan mutluluk üşümesin
Öpmelerim örtsün üstünü.
Güneşi kilitle tenimin kuytularına
Bütün sevdalar adına ısınsın yüreğim
Dudakların ilişsin kurduğum düşlere
Içimdeki gurbet bitsin.
Bilirim ki
Yok tebessümlerimin başka sahibi
Sensiz gökyüzü neyime
Güneşin doğduğu yerde saklarım seni.
Aldırma kördüğüm olmuş bulutlardan
Çıkmaya çalışan sahte gökkuşaklarına,
Onlar yağmurlarımıza mağlup
Yaralı sevinçlerle ıslanırlar
Bir damla ağıtla 
Bastırırlar sevdayı göğüslerine.
Oysa biz,
Hasretin kavurduğu zamanlarda
Bir sonraki umudu düşleyerek sevdik,
Gözlerimizden asi baharlar geçtiğinde
Boy verdik sürgün şarkılarla
Vazgeçmedik,
Mevsimler dölledik güz akşamlarında
Cemreler düştü kelimelerimize
Nazlıca filizlendi yüreğimiz
Duvağını taktı toprak.
Ne hüzün var şimdi hayatımızda
Ne de kalbimizde sızlayan yaralar.
Şimdi sevme zamanı 
Yürek çarpıntılarımızın eşliğinde.
Bir rüzgar olup
Dokunmak var sol yanımızdaki yemine.
Hangi kelime yeter sonsuzluğumuzu anlatmaya
Hangi şiir anlatabilir 
Gökyüzümüzde oynaşan hayalleri,
Kim yakabilir her gün bizim gibi
Umudun ışığını.
Yoktur kirli yüzü şehirlerimizin
Kalabalıklara inat 
Adımlarımız bulur birbirini
Yüreğimizle yürürüz.
İşte bu yüzden sevgili
Sözlerin gözlerime dokunduğunda
Ince ince ağlar sensizliğim,
Sığınmalarım seni kucaklar.
Dumanı tüten serseri bir özlemle
Mısralarım düğümlenir,
Islanmış tüm hecelerde çözülürüm. 
Sen ki bilirsin üşüdüğüm asi çığlıkları
Sararsın buram buram yakan sevdanla
Üryanlaşır bedenim,
Lal olur bütün sancılar.
Haydi sevgili, acele et
Zamanımız yok hüzünlerle oyalanmaya.
Tut ellerimden
Sevdaya hazırla gökyüzümüzü.
Şiirlerimizi seviştir fütursuzca
Dipnot düş altına sevmeye dair.
Anlat yarının bir başka doğacağını
Alnımdan öp yaşamak gibi
Beni kucakla …



Dilimi tutsak eden, göğsüme düşmüş gurbeti tanıyorum 
Arzularıma kaçak yazıyorum kurşun geçirmez geceyi 
Karanlıkları vuran ipeksi dokunuşlara ateşi vaat ediyorum
Sevişmelerin perde arasında başlıyor göç. 
Gözlerinden çaldığım düşlerin rengini seviyorum 
Güneşin doğuşu özlemlerimin miladı oluyor 
Kıskançlığım saklanamıyor gün ışığından 
Saçına değen rüzgâr ellerimde isyanla esiyor. 
Sevdayı düşünüyorum tenimde binlerce şimşek çakarken 
Dünyanın en güzel şiirini dinliyorum hasretinin sol yanında 
Hüzzam bir şarkı gibi yokluğun düşüyor şehrime 
Hüzün sokaklarının iflah olmaz serserisi oluyorum. 
Gel, sıkıca sarıl yorgun utangaçlığıma aldırmadan 
Sarıl ki hıçkırıklarım ıssızlığını yitirsin 
Kuytu hayallerim fırlatıp atsın üşümüşlüğümü 
Uzak diyarlardan gözbebeğime düş sevgiyle dolsun özüm. 
İşte birazdan yaşanacak düşleriyle gece girecek içeri 
Sonsuz bir telaş bütün ihtimalleri aşkla kucaklayacak 
Kanatlanan gök tek renkli kavuşmalarla buğulanacak 
Saatler aldırmayacak ay ışığının sır dolu susmalarına.
Çok şey yaşanıyor yıldızlarla birlikte gökyüzünün aynasında 
Çok şey öğretiyor sevda usul usul büyüyen çocuk yanlarımıza
Sevmekle başlayıp sevmekle biten bütün cümleleri ezberletip
Cesurca güneşe doğru boy sürüyor çorak topraklarda.
Keşke bir yıldızın altında bulut bulut umut toplayabilseydik
Uyur gibi yapabilseydik kirpiklerimize şimşekler düşerken
Umulmadık bir zamanda ertelediğimiz kavuşmalara sarılabilseydik
Öpebilseydik dudağımıza bulaşan aşk iksiriyle kırmızı soluğumuzu.
Ne güzel böylesi sevip böylesi fısıldamak yaşama
Böylesi dokunabilmek uçsuz bucaksız rüzgârlara
Yüreğimizin yansıdığı yere bak ve inan
Sol yanımızda sakladığımız mutluluk
Tenimizi değiş tokuş yaptığımız zamanın tam ortasında.



Bu gece sana vardım 
Karanlığın kuraklığına aldırmadan 
Adım adında 
Yüzüm yüzünde 
Nefesini öptüm 
Dudaklarımda sevdan açarken 
Kelimelerinin üstünü örttüm usulca. 
Bu gece sana baktım 
Ruhumdaki fırtınaların en çılgınıyla 
Gözlerinin içine indim 
Bütün günahlarımla 
Suskunluğuna vuruldum, 
Sevinçleri taşıyan ellerine 
Ezberlerimi mühürledim. 
Bu gece terin oldum 
Avaz avaz indim göğsüne, 
Duvağı açılmamış gelinliğimle 
Zamanı durdurdum 
Adını fısıldadım dokunuşlara
Aşkın şahdamarından 
Ölümsüzlüğe aktı yıldızlar. 
Bu gece kâinatı böldüm 
Büyülü sevişmelerin ürperdiği yerde 
Ay ışığında soydum 
Gelişlerinin sessiz adımlarını 
Gebe bir düşün sancısında 
Üryanlığımı koynuna saklayarak 
Merhaba dedim sıcak özlemlerine. 
Biliyorum, yorgunsun
Uzaklardan geldin yasaklanmış ülkeme 
Ellerinde gecenin rengi
Yüreğinin kenarında ay dönümleri ile
Bütün yıldızların ışıklarını yakarak 
Gecenin karanlığına inat
Sevgiyle tutuşturdun gökyüzümü. 
İşte bu dokunuşlarda büyüdü geceler
İşte bu gecelerde sevdayı kuşandı tenler
Binlerce kelime böyle besledi aşkı
Tepeden tırnağa isyankâr
Tepeden tırnağa masum
Ve dudaklarımıza bulaşan terle
Tepeden tırnağa mecbur.



“””Herkes bir başka yaşar sevdayı içinde”””””””””
Yüreğimi dinliyorum usulca elim elindeyken
Sesin çınlıyor kulaklarımda
Uzaklıkları unutup koca bir şehiri ıskalayarak
Koşuyorum mevsimlerin ortasına
Adı bahar olan gülüşlerimi yaslıyorum yüzüne
Umut doluyor birdenbire odamın içi
Gülümsemelerinin şavkı yansıyor
Dinle diyorum, dinle
Bu seslenişim sadece sana ve yüreğine…
Bir düşüm var
Sevmeye hazır sevilmeye muhtaç
Onu anlatmak istiyorum gözlerine dolarak
Işıkları kapat, 
Dudaklarınla dokun uçsuz bucaksız aşka
Geceyi çek üstüne kelimelerin nabzını tutarak
Birazdan tanıklığını yapacak yıldızlar
Saatler rehin alınacak baş ucumdaki masumiyetten
Alacakaranlığıma bir damla yaş süzülüp
Sevdamın tortusu olacak dudaklarımda
Ağladıkça güzelleşecek özlem.
Yanıma gel,
Usul usul oku bakışlarıma bulaşan kelimeleri
Akreple yelkovan kucaklaştığında 
Gökyüzüne çoban ateşleri yak.
Gizlendiğimiz zamanın dehlizlerinde kaybolalım
Gecenin esmer teni sevişmelerin kimliği olsun
Giyin gözlerimi
Seyret kalbime gizlediğim büyüleri
Yıka ellerini sevgimle
Papatyalar açsın parmaklarında
Seviyor, sevmiyor ne farkeder
Yitik güneşlere inat
Ay daima kollarında….
Yüreğine bakıyorum usulca elin elimdeyken
Kayan bir yıldız gibi parlıyor emanetim.



Parmak uçlarımda sen vardın 
Uzandım ve 
Dokundum dudağımın yarısıyla 
Suçlu bir çocuk gibi
Utandı kelimelerim
Kara gözlerimde yeminler bozuldu
İsyanlar söküldü ellerimde
Bin kulaç attım sana doğru
Ve öylesine geçtim 
Demir sürgülü denizi.
Ayazdı, üşüyordum 
Tek yönlü sokaklarda ateşler yaktım
Adımlarım dağlandı hasretinden
Kelimelerime dokundu nefesin
Sevişmelere bedel yağmurlarla ıslandım
Damlalar aşk saçtı üzerime
Silindi yalnızlıklarım 
Ve ben çırılçıplaktım. 
Keşke dili olsaydı kavuşmaların
Keşke baharları çalabilseydik kışlardan
İncecik, upuzun bir dal gibi
Uzanıp öpebilseydik sürgün vermiş hüzünlerimizi
Eskitebilseydik zamanı sevebilme telaşıyla
Korkmadan yaşasaydık aşkı
Tenimizin öksüzlüğünde
Geceyi biz açsaydık sabaha
Kollarımızdaki yıldızlarla.
İşte biz böyle yaşadık özlemeyi
Böyle öğrendik hasreti tamamlamayı
Sessizliğin göç vakitlerine 
Böyle anlattık yüzyıllık çığlıkları
Başka bir düşe ilişmeyi hiç düşünmedik
Sonsuzluğa birlikte dokunduk
Alnımızı sevdaya dayayıp
Aramızdan gitmeyen uzaklığa inat
İki çocuğun sevinciyle 
Bitmeyen şiirlerin satır arasında
Birlikte yol aldık...
Şimdi 
Delicesine ellerimizi özlüyoruz
Taşra rüzgârlarında dölleniyor hayallerimiz
Zamanın kırık kalemlerine
Direniyor alın terimiz
En büyük davamızda
Sevda sevda açıyor yüreğimiz
Bunun için dağlara sığmıyor
Hasrete dayanamayan kavuşma günümüz.



Bu şehir 
Başka bir dilde şifreliyor sevdiğim masalları
Bu şehir
Bir başka üşüyor içimde gece yarıları
Isınmak için 
Ay’a bir başka dokunuyor bu şehir…
Bir düş kıyısından sessizce sana yazmak istedim
Sevme telaşımla
Bütün öznesiz kelimelerimi toplayıp
Kalbine girmek için 
Acemi bir şiir olmak istedim 
Gecenin namlusuna aldırmadan
Gözlerimde özlem korkusuyla
En büyük ihtilali yaşamak istedim
Direnmedim
Uyanmadım derin uykumdan 
Bu yüzden esir düştüm
Sen diye sarıldığım nemli yastıklara…
Şimdi sevdaya akan nehir gibi
Kendi yatağımdan
Kekik kokulu dağlarına akıyorum
Rüzgârını özlüyorum
Tarifsiz hasretle
Kıyılarıma düşen gölgene
Senin öğrettiğin gibi sarılıyorum
İçten içe
Ve renklenen gamzelerimle
Her gün gizlice
Ezberime bıraktığın mektupların
Hecelerini öpüyorum 
Sol yanımı yağmuruna katıp
Sana taşıyorum 
Nil olmak ne kolaymış meğer…
Bilirim
Üşürsün hep sürgünlüğünün ıssız saatlerinde
Korkarsın kara pencerelerden özgürlüğünü uçurmaya
Kimse görmeden aydınlıkları saklarsın arkana
Sokulursun en uzun sabrın içine
Şefkatime sığınırsın
Bir ben bilirim kavganı
Bir de içimde barındırdığım sen
Bunun için bu şehrin
Düş kıyısından yazmak istedim sana
Sevdamın içini dökmesi gibi…
Haydi
Gözyaşlarını ver bana
Göğsüme takılan hasretler adına
Tenimden kopan kıyametlerle
Senin içinde ağlamak istedim, 
Bir türküye ağlar gibi inceden ince…



Tuhaf bir hasret kokusu var havada
Adını koyamıyorum
Sanki eli elime emanet
Meydan okuyor sonbahar hüznü çökmüş şarkılara.
Vakit çoktan geçmiş
Ben imkansızlıkları diliyorum
En güzel cümlelerim boy sürüyor güneşe
Yarınlara umut oluyor
Gökkuşağına dokunan kelimelerim.
Hiçbir yerde kaydı olmayan
Sessiz bir mavi lazım şimdi
Gözlerimin şavkına yerleştirip
Uğurlamak için alaca uzaklara
Sevdamın en güzel renkleriyle
Ruhumun derinlerinde süslemek için.
Evet bir mavi lazım şimdi
Tütün kokan parmaklarının arasından
Payıma düşen hayalleri almak için.
Bu akşam kelimelerim hüzünlü
Tenim solmaya başlayan güneş gibi soğuk
Saçlarım omuzlarımı üşütüyor
Kirpiklerimde gri bulutlar
Yağmura dönüşüyor gözlerimde
Usul usul yağacak birazdan
Uzaklıkların kokusu sinmiş hasretime.
Birden
Geceye saklanmak geçiyor içimden
Başımı göğsüne yaslıyorum karanlıkların
Çaresizliğim aklıma geliyor, üşüyorum
Hüzünlerime sarılıp kıskandırmak istiyorum kimsesizliği
Sırlarım kadar cesur olamadığım için
Korkuyorum ayrılıklardan
Ayıp sayıyorum sevgimi söylemeyi
Sadece ağlıyorum.
Oysa
Gözlerimi nasıl kamaştırdığını bir bilsen
Bakışlarındaki ışığın adının yıldızlar olduğunu..
Ve defalarca okuduğum saklı sözcüklerinin
Sevgimi nasıl kuşattığını
Bir bilsen.
İşte bu yüzden
Ihtişamı ile göğsümde ağaran
müthiş bir özlem var yüreğimde
Bekliyorum
Kapım çalacak birazdan
Çiçeğe duracak tohum toprakta
Bahar iki kelimeye gizlenip
Kavuşmaları öperek heceleyecek sevgimi.



Aldırmam 
Omzuma bırakılan 
Hüznü yosunlanmış uzaklıklara 
Ve derim ki 
Sancının en güzeli 
Soluk soluğa aşk denilen sırra kavuştuklarında 
Yağmurla denizin birleştiği andır. 
Ne zaman dara düşse yüreğim 
Papatya kadar beyaz gülüşünü hatırlar 
Yeniden âşık olurum sürgünlüğümün dar vakitlerine
En büyük aydınlık gibi seni içime yerleştirip 
Söylenmemiş kelimelerini 
Gözlerine bakarak dinlerim 
Bütün alfabeyi yok sayarak 
Yüreğinin sessizliğinde sevdalı bir hece olurum 
Ve başucunda 
Günahlar kadar özgür 
Sevgi gibi çırılçıplak 
Nefes almak kadar muhteşem 
Düşlerin olurum 
Sevgimin duasıyla semaya durup
Peşimdeki yıldızlarla 
Penceremizden giren ay olurum. 
Ben ki 
Hazan yüzlü mevsimleri gördüğümde 
Bulut rengi düşlerle silerim gözlerimi 
Ben ki 
Gecenin hüzünlerini sabahın umuduyla yıkadığımda 
Aşkın bütün efsunlarıyla gizlerine yağarım 
Başımda en deli bahar rüzgârlarıyla 
İki kelimene savrulurum 
Çölüne eserim 
Yüreğine eserim dilimdeki üç harfle 
Dudaklarımda birikir sevdan. 
Gönlüme düşen cemrenin hikâyesi bu
Son noktası konulamayan beklemelerin efsanesi bu 
Ve kendi içine bile sığmayan hasretlerin 
Yasakça adımlanan ritmi bu 
Duy sesimi 
Gecenin yankılanan mecburiyetinde 
Karanlığın bütün köşelerinde ellerimi bul 
Her dokunuş beni sana götürür 
Yeni bir gün doğuşu gibi
Her renk sana dönüşür 
İşte bu yüzden
Kırmızı bir özlemin tutsaklığında 
Aşk saçan kelimelerini şakağıma dayayıp 
Gözlerinin kıyametinde 
Alev alev seni uyurum.
Haydi, uzanıp al beni bütün uykusuzluklardan.



Mağlup edilmiş aşkların söndüğü yerde
Son dansını yapıyor solgun bir papatya
Ağıtları güneşi karartırken
Dünden bir şeyler arıyor usulca
Yalancı bir baharı yaşarcasına
Hayallerinin arasında kaybolup
Avunuyor gökyüzünün mavisinde.
Şimdi dans zamanı diyor bulutlar
Yaprak gibi süzülürken yeryüzüne
Papatyaların kokusu sızıyor semaya
Hüzne dönüşüyor gölgeleri
Mutlu cümlelerin arasında.
Var olmayan bir masal
Göz göze geliyor yenilgilerle
Susmayan bir isyanla
Uzağa düşüyor çiçeksiz sevgiler.
Vakitsiz yeşeriyor
Rakkasenin saçında bir papatya
Tutkuya sürgün yüreğiyle
Dönüyor mısraların arasında
Sağanak sağanak yağıyor sayfalara
Kelimeler 
Eskiyor şiirin alnında
Öfkenin içinde nefes
Nefesin içinde aşk
Amansız bir sızıyla 
Çekiyor ruhunun yorgun perdelerini.
Cüce kavgalar değil
Sevdaya yakışan.
Tepeden tırnağa giyineceksin bunu
Ekmek kavgası gibi olacak mücadelen
Aldırmayacaksın 
Hoyrat ellerin kaçak savaşına
Saklı intiharlara gülüp geçeceksin
Gün doğumunu da sahipleneceksin
Gün batımını da
Evet….aldırmayacaksın 
Rakkasesin parmak uçlarındaki
Vakitsiz açan papatyalara
Usulca açacaksın gökten toprağa.



Rüzgar olup
Denizlerin kıyısında yürüseydim,
Güneşli bir gün gibi
Dokunsaydım göğün mavisine
Kumlardan toplasaydım incinmiş tebessümleri
Bilseydim 
Dudağımdaki ıslaklığın
Susamış gönlüm olduğunu.
Sözüm var alnımdaki ay ışığına
Aşk,
Nefesi olacak kalemimin 
Kelimelerim
Geceleri kaçacak kusursuz yasaklara
Unutulan her şey 
Mehtapla düşecek odaya
Uzun mektuplar gibi
Tene yazılacak dokunuşlar.
Sevişmeler masumdur aslında
Gecenin kilidini ürkekçe kırıp
Utangaç yalnızlığın sesi olur
Duvaklı bir düğün
gelin telleriyle bezenip
Sahipli düş gibi girer  perde aralığından
O an
Ne şehir sığar mor geceye 
Ne de dudaktaki savruk öpüşler 
İşte bu yüzden
Avuçlarda terler sağanaklar.
Yarı çıplak sevda
Oturur ayın gölgesine
Yıldızları toplar birer birer saçlarından
Titreyerek bırakır göğsünün üstüne,
Şafağı durdurmanın telaşı yoktur artık
Çoban ateşleri yanar karanlıklarda
Rehin kalınır binbir gece masallarına
Şimdi zaman bir kelebek kanadında 
Birazdan
Omuzunda dinlenecek derin soluklar
Usulca öpecek gecenin boynunu
Ezberindeki sevgiyle.
Derin bir düş var
Yataksız kavuşmalarımızın arasında
Susuyor ipeksi dokunuşlara
Hasrete boyun eğercesine 
Aşkı emziriyor sabırla



Hayal bu ya, 
Bir sevda düşse satırlarıma 
Aralık unuttuğum geceden. 
Şiiri kıskandırsa 
Gizem sızan dudaklarıyla 
Hesapsızca içsek. 
Bir ben bilsem 
Bir de sen. 
Bir gemi açılsa yüreğimin kenarından 
Masmavi okyanuslara, 
Güvertesinde ben olsam uçtan uca. 
Demirlesem vurgunluğumu dalgalarına 
Özlemlerimi yıkar mısın; 
Sessizce söyler misin 
Martılarla türkülerimi? 
Hayal bu ya, 
Her yağmurdan sonra gökkuşağı benim olsa, 
Amansızca delsem bulutları 
Güneşi bulup çıkarsam saklandığı yerden. 
Öpsem yağmur yüzünü gülüşlerimle 
Eski şarkılar gibi dökülsem 
Ritimsiz damlayan yüreğine 
Dinler misin? 
Mavi değil de pembe olsa gökyüzü 
Eflatun bir güneş dokunsa tenime. 
Açsam kırk kapılı odalarımı 
Yorgun kederlerin girse içeri 
Çocuksu yanımı görebilir misin; 
Silebilir misin yüzümde unutulmuş 
Ürkek hüzünlerimi? 
Hayal bu ya, 
Parmaklarımıza geçirsek ayın ışıklarını 
Uzansak yıldızlarla birlikte umarsızca geceye 
Kulaklarımızda çınlayan karanlıklardan 
Düş toplasak. 
Haydi, sonsuzluk şerbetini içelim birlikte 
Sevdayı rütbesizce selamlayıp 
Bir suçlu olalım 
Tutkuların ayak izlerinde. 
Ben bir çingene kızı 
Sen kırmızıya vurgun kemancı olsan, 
Ateşe gizlensek. 
Gecenin öteki yüzüne obalar kursak 
Yurtsuzluğumuza aldırmadan. 
Ölesiye üşümüşlüğümüz ısınsa 
Çaldığımız özgürlükle 
Artık ateş kızılıdır dudaklar. 
Kim ağırlayabilir geceyi 
Bizden daha güzel ve daha sıcak. 
Hayal bu ya……



“”Sana dair olan………..”””
“”Bil ki bana ait olandır...”””
Sana dair sözcükler biriktirdim
Zemheriye dönüşmeyen
Sesi aşk dolu şarkılar söyledim 
Şehrinin en kuytu köşelerine 
Yokluğunla dokundum 
Ellerim üşüdü…
Sığınılacak akşamlar gibi 
Saklandım cümlelerine
Yüreğinle ısındım.. 
İçimde 
Sana benzeyen bir deniz kokusu var
Okşadıkça dalgalanıyor
Sustukça köpürüyor
Tıpkı martıların 
Kanatlarına denizi takıp uçması gibi
Firar ediyor gökyüzüne
Gözlerim ıslanıyor 
Göğe doğru uçarken
Bir tek sen anlıyorsun sebebini
En büyük isyanımın sensizlik ve sessizlik olduğunu…
Bir gün çiçek oluyorsun ellerimde 
Bir gün bozkır 
Kollarımda açıyor erguvanlar
Göğsümde ürperiyorsun
Seni her hissettiğimde.
Bir gün penceremin önüne gelip 
Üşüyen yıldızlarımı ısıtıyorsun
Bir gün dolunayım olup
Gecelerimi titretiyorsun
Gökyüzü oluyor tenim
Sözden öte, yalnızlığımla sevişiyorsun…
Geceme sığmıyor sana dair ne varsa 
Not düşüyorum yüreğime
Bir kelimem bin sevgi olup
Güneşli bir sessizlik gibi vuruyor özlemime
Yağmurlar adıyorum 
Rengini yitirmiş gökkuşağına
O an bir vadi gibi uyanıyorsun gözlerimde
Ve sanki 
İliklerime kadar sevdalı
Yeniden doğuyorum aşk ile
Hoşgeldin,
Hoşgeldin diyorum 
Umutlarımı soluksuz bırakan sevginle.
Sana dair ne varsa
Üflüyorum yüreğimden yüreğine 
Rüzgar çıkıyor
Her şey başka yerde
Benim seni sevmem ise hala tarifsiz ve 
Hala ilk günkü gibi gözlerimde,
Sakladığım aynı yerde.



‘’Mutlu cümlelerim var, 
Alır mısınız? ’’ dedi şair. 
Bir masal kahramanı 
Sevişme vakti gibi 
Sere serpe uzandı düşlere. 
Cömertçe gülümsedi 
Sevdanın yorgunluğunda 
Sevgisine sokulurken 
Yağmuru durdurdu 
Gökkuşağını erteledi 
Cebindeki bulutları gökyüzüyle paylaştı 
Alevlerden geçti korkusuzca 
O bir kahramandı 
Mutlu cümlelerin hepsini aldı 
Sadece özlemleri susturamadı. 
‘’Hıçkırmak neye yarar? ’’ dedi şair 
Gecenin tam ortasında, 
Şiir sustu. 
Dilinin ucuna gelen kelimeleri 
Tütün kokan parmaklarıyla toplayıp 
Savurdu şehrin uğultusuna 
Özlemlerine teğet geçti kavuşmalar 
Payına düşen yalnızlık üşüdü. 
Dünden kalan dirençle bugüne tutundu 
Sözsüz bir şarkı gibi 
Adını fısıldadı sevdiğinin 
Isındı, 
Yalnızlığın gölgeli saatlerinde 
Göğsünde saklanan ertelenmiş sevinçlerine ağladı 
Alın teri gözyaşlarına karıştı. 
Göğsünde kurşun gibi yürek çarpıntısıyla 
Birden uyandı şair 
Aklına düştü hasret, teni titredi 
Yüreğinin ucunda biriken kelimelerin 
Ritimsiz vuruşuna alışıktı 
Ve vurgundu 
Kırmızı bir hikâyenin geceden kalan kokusuna 
Her şafakta yeniden doğan ırmağının sularına, 
Uykusunu çalan lâl olmuş bir çift göze vurgundu 
Gözlerini kapadı ve 
Ezberindeki düşleri tek tek saydı yeniden 
O an bitimsizdi işte 
İstediği kadar sarıldı 
İstediği kadar öptü hasretle 
Gözlerinin en derinine bakıp 
Kana kana içti nefesini 
‘’Yanmak işte bu! ’’ dedi yüreğinin eşkıyasına 
Vuslatına yanarken, 
Bitmemiş şiirleri gibi sımsıkı sarıldı kadınına.



Evet,
Boynu kıldan ince
İki yalanın gerçeğiyiz aslında
Yaşadığımız gökkuşağı
Duru yağmurlardan sonra güneşe doğan
Düşlerimizin ülkesi
Yeminimiz bekleyiş üzerine
Sırlarımızla ibadet ederiz aşka
Ve tanrı huzurunda sadece sevdalıyız biz.
Şimdi karanlıkların tanıklığında
Usulca okşanıyor gece.
Kaçamak bakışlarım
Namluya sürülen ilk rüyayı ezberleyip
Hayra yoruyor sessizce
Önce suya
Sonra gözlerine bakarak dudaklarına anlatıyorum
Yaralı bir kuşu kollarcasına
Basıyorum göğsüme hüzünlerini
Kurak bozkırların tutuşan susmalarında
Yanıyor sürgünlüğümüz.
İsyanlarımın kırık heceleriyle
İçten içe dokunuyorum kendime
Nefsimin daracık sokaklarında
Davetsiz bir rüzgarı ağırlıyorum
Çıplak ve günahsız umutlar için
Bahardan çaldıklarımla
Kağıttan hayaller yapıyorum
Gözlerime çiy düştüğünde
En sevdiğim hayalimi yitirmekten korkarak
Yüzümü bitmemiş şiirlerimin hüznüne çevirip
Hasretimle vuruluyorum.
Adına gizlendiğim
Gündoğumlarıyla gel bana
Parmak uçlarına sığmayan şefkatinle
Gece yarılarımı çöz
Ay ışığının büyüsü bozulmadan
Güneşi doğur üzerimize
Üryan rüyalar bizimle uyansın
Dalından koparalım sabahları birlikte.
İşte,
Bir masal böyle düşer gönüle
Ve bir masal böyle sürer gider
Yoluna serpilen sevişmelerle
Ve yine böyle döl verir
Okudukça bitmeyen
Uzun bir mektubun uslanmaz sözlerinde…
Ey sevdamın isyankar alfabesi
İmgelerim sana sığındığında anlat bana
Neden
Alev alev gözlerini gördüğümde
Dudağımda ay heceler
Yıldız yıldız açar kelimelerim
Neden
Üç noktadan sonra dilim tutulur
Yüreğime sığdıramam seni?



Dün gece bir düş kurdum 
Bir sen vardın 
Bir de ateş saçan yüreğim. 
Dün gece bir düş kurdum 
Bir ben vardım 
Bir de uyuyamamış gözlerin. 
Dün gece 
Bir peri masalı geldi düşüme 
Çatısı gökyüzü olan 
Pembeden bir ev kurdu 
Geceyi üzerimize serip 
Yıldızları serpiştirdi odamızın içine 
Sonra gözlerimize bakmadan 
Mehtabı kollarımıza emanet edip 
Sessizce gitti. 
Birden
Gözlerime doluşan gecenin
En suskun yanına 
Ayışığı dokundu dudaklarıyla 
Sevişmeler tutanaklara geçti 
Dili değişti yasakların
Kul oldu aydınlıklar
Sabırsız karanlıklara 
Uzun bir öykü 
Yola koyuldu 
Sol yanının kavgasıyla 
Sır kapıları açıldı sonuna kadar. 
Bu gece de bir düş kurdum
Masumiyeti hep satırbaşı olan
Bütün gizlerini kırdım zamanın
Ateşlerin üstünde yürüdüm
Ölümüne tuttuğum dilekleri
Bir bir yazdım gecenin kara tahtasına
Kabına sığmayan sevinçlerime
İçimdeki ateşi katıp
Tüm hüzünleri yaktım 
Aşkın kollarında.
Yarın için de bir düş kurdum 
Uslanmaz özlemlerime inat
Ben çıplaktım
Gece de öyle
Deniz vardı sanki ayaklarımın altında
Tenim utanıyordu dalgalardan
Hayra yordum tenimin her ürperişini
Kurduğum düşü martılara anlattım
Gölgesi ne büyüktü kelimelerimin
Ama korkmadım
Çünkü
Orada sen vardın.



Yağmur sonrası 
Kavgam başlar sevgimle 
Acemi bir şiir ince ince siner geceye 
İnatla ışıldar göğsümde 
Tenim yıldız kokar 
İpek gibi dokunurum gözlerinin içine. 
Ellerinin bir mahcupluğu var sanki 
Ne olur 
Elini ver elime 
Biz avuçlarımız boş duramayız 
Ne mümkün alev’i gizlemek 
Ruhumuzdaki uysal nehre dokunmamak ne mümkün 
Biz sol yanımıza sığındıkça yaşama döneriz. 
Kim talan edebilir içimizdeki umutları 
Hangi hesaplaşma yarım bırakabilir 
Yüzümüzdeki gülüşleri 
Ne suçu var penceremize konan ayın 
O sadece nefesini tutup 
Yüreklere sevdaları kazır 
Şimdi söyle ey gece 
Bu kutsallığa dokunmak günah değil midir? 
Haydi, uykular sürelim gözlerimize 
Düşlerimiz için 
Sonra sağanak sağanak yağalım karanlıklara 
Arka bahçemize gökkuşağı ekelim gizlice 
Gün ışığı ile sulayalım 
Sevdamız saklı dursun gölgesinde 
Özlem hiç bilinmesin 
Adı ilkbahar olsun buruk isyanlarımızın 
Tutun adımın baş harflerine 
Sayıkla asırlık yeminlerin içinde 
Başını koy yüreğimin yalnızlığına 
Kıvılcımı ol sevinç çığlıklarımın 
Yum gözlerini 
Hasretim koynundayken 
Kirpiklerindeki kavuşmaları sayayım 
Korkma, sıçrama sakın 
Teslim etme ruhunu hüzünlere 
Bak 
Yanında ben varım 
Düşünü ilk öpen benim….



Bu gece yalnızlığını uyut gözlerimde, 
Yanıma gel 
Düşler dökülsün kirpiklerimizden 
Sevdanın izini sürsün gözyaşlarımız 
Al beni hayallerimin içinden 
Tüten hayallerine iliştir. 
Çırılçıplak bir ırmağın 
Mağrurluğunda saklıdır sevdam. 
Hiçbir yere sığamayışım bundandır, 
Gökyüzüne isyan eden alacakaranlıkların 
Kalemime nefes vermesi de bundandır. 
Umuda çevir satır aralarımın mahzunluğunu 
Kelimelerimi erit gökler dönerken içimde. 
Tut yalnızlığımın ucundan 
Kara sevdamızla ısıt efkarlarımızı 
Geceyi tutuşturalım birlikte… 
Biliyor musun, 
Bana her yaslandığında
Bir rüzgar konar saçlarıma
Ellerinle buluşur.
Dağlarımda papatyalar açar
Çocuk masumluğunda, 
Yağmurlar harmanlar 
Umudumun ilk uyanışını 
Sevdamı zapt edemem 
Sonu olmayacak bir yolculuğa hazırlanır ruhum 
Yazgısı aşk olur, 
Zikreder gözbebeklerim seni 
Gizim dualaşır dudaklarımda. 
Ferman hazır, 
Adımız yazıldı sevgi kitabına 
Dar gelen zamanlar büyüdü 
Güne düşen adımlarımızla 
Teri soğumamış kavuşmaları 
Kutsadık bin umut niyetine. 
Mevsimler diktik uzaklıklara inat 
Karakışlar yeşerdi penceremizde,
Sonrası,
Yıldız yıldız suskunluk
Dudaklara vurulan mühür ve 
Kıvılcım düşmüş sabahlara
Verilen en büyük ceza.
Aslında ne kadar günahsızdı
Göğsümüze taktığımız karanfil.
Bu gece dizlerinde uyut beni 
Susuzluğumuza düşen ayın gölgesinde 
Usul usul söyle yüreğinin ezgisini 
Düşlerle sen kapat gözlerimi 
Ve en güzel hayallerle sen aç yeniden. 
Sevinçlerimizin buluştuğu zamanlarda 
Sevgini ört üstüme 
Gizle sevdamızı yavru bir kuş gibi. 
Bu gece yine sen uyut beni.



Gücüm yok 
Her gece sensiz saatlerde 
Ismarlama düşlerle sabah etmeye 
Sesine ait zamanlarda 
Kimsesiz bir çocuk gibi uyuyup 
Nefesinde nöbet tutmaya, 
Seviştiğim sözlerle 
Yatağımın içine hapsolmuş hayallerime 
Kelepçeli özlemlerimi anlatmaya gücüm yok. 
Aklım feveran ediyor 
Aşkla kucaklanan şiirlere 
Bedenim de binlerce tövbe 
Düşevimde günahlardan arınıyor 
Susmuyor yarım kalmış kavuşmalar 
Yüreğimdeki saltanatında 
Her düşüm 
Sen varsan yaşıyor 
Yoksan 
Bütün hüzünler içimde çoğalıyor. 
Bu gece sevdiğim 
Tıpkı bir büyü gibi 
Birbirine sürülsün gözyaşlarımız 
Nemli uykularımıza mehtap dolsun 
Avuçlarımıza bütün yıldızlar 
Biliyoruz 
Biliyoruz aşk anlatılmaz 
Ama yaşanır 
Geceye bırakılan 
En bakir dokunuşlarla. 
Ne olur 
Şimdi bana bir şiir yaz 
Veya bir şarkı söyle 
Yüreğimin en uçsuz yerlerine ulaşsın kelimelerin 
Gözlerimi kapattığımda içimdeki kasırgalar 
Dizlerinde uyusun 
İzin verme üşümelerime 
Umutlarını ser üstüme 
Bin günlük hasretle kucakla beni 
Birlikte öpelim 
Ellerimize bulaşan sürgünlüğü 
Tenimiz sonbahar koksun, avuçlarımız ter 
Göçmen gecelerimize ezberletelim 
Yüreğimizdeki emanetleri. 
Ne olur 
Ne olur göğsüme siper ol şimdi
Ateşleri sustur dokunuşlarınla 
Biliyorsun yüreğim 
Sönmeyi unutmuş bir yangın yeri…



Sebebi yok 
Bir sarıl, bir sarıl bana…, 
Nasıl şaşıracak hasretler sabahta 
Nasıl çırpınacak sıcaklığım avuçlarında 
Kokum, çocukluk düşü gibi sinecek yüreğine 
Başka ülkelerden doğacağım gözlerine 
Kirpiklerinden sarkan ışık gibi 
Alacaları tutuşturacağım yüzünde 
Soluğunda tütecek sevgim. 
Dokun, 
Haydi dokun bana 
İçimdeki karanfiller parmaklarında açsın 
Özgür dağlarımdan topla tutkularımı 
Gölgende sırlarımı büyüt 
Sığınaklarımda döllenmesin hasretler 
Alnımdaki sevginin yazgısıyla 
Yeminim olsun kavgamdaki umut 
Acılar yakışmaz yaralarıma 
Ölümsüzlük bahane değil 
Arama kendini söz yorgunu dilimde 
Yüreğim senin için son durak. 
Dinle 
Dinle beni gözlerime bakarak 
Sıradan imgeler değil benimkisi 
Namluya sürülmüş bir yüreğin sesi. 
İçimden geçen kırk heceli yansımalar 
Yüzme bilmeyen çırpınışlar 
Ve kollarımın arasında koca bir deniz 
Her dalga tutuşmuş sözlerim 
Gökyüzü saçlarımın arasındaki rüzgar 
Yakamozlar ise zulamda biriktirdiğim sen. 
Şimdi başını kaldır ve bana bak 
Ferman dinlemez sevdamın uyanma vakti…. 
Yasla yüreğini 
Sevdamın şifreli isyanlarına 
Şefkat nerede diye arama, sokul 
Nefesim yüzüne değsin. 
Dudaklarında okşa gecenin hecelerini 
Bir suçluyu arar gibi ara ezberimdeki sevgiyi 
Hiç yaşanmamışları yaşamayı 
Ve yeniden var olmaları anlat bana 
Uyut sevdalı kalbimi 
Kuyruklu yıldızlar geçsin 
Kirpiklerimden birer birer
Düşlerime sinen ayışığını
Sakla yüzümdeki tebessümlere
Sebepsizce
Yasaklı şarkılarınla
Yorgun şehirlere aldırmadan
Geceni aç bana
İzin ver ellerini yazayım, 
Temelli seveyim seni…



 sadece ay ışığı şahitti iki gölge sessizliğine
Düş müydü penceremin önünde duran 
Yoksa gözlerimde sessizce büyüyen 
Bin bir gecenin efsunu muydu? 
Bilsem, bir mektup yazacağım ellerimin hecesiyle 
İnce kelimeleri döşeyeceğim ön söz olmadan beyaz çarşaflara 
Ve dibine dalacağım masum bir masalın 
Saçlarıma takılmış gelin teli ve açılmamış duvağımla. 
Bir sarhoşluk var odanın nefesinde 
Noktasız sözcükler yalpalıyor belleğimde 
Salaş meyhanelerde kaybolmuş naralar gibi 
Özlemleri tokuşturuyorum avuçlarımın içinde 
Bir adım ötemde efkâr fişleniyor 
Dili dolaşıyor sarhoş şiirlerin 
Kimsesiz bir âşık 
Göz bebeklerimde ağlıyor sessizce. 
Yokluğunla üşüyüp gökyüzüne bakıyorum 
Güneş çırılçıplak 
Adresim ayazlarımı yakmayan mavi 
Usulca sesleniyorum, ört üstümü 
Üstümü ört diyorum annemin ninnileriyle 
Uzanamıyorsun 
Beyaz hasretler dalgalanıyor ellerinde 
Titriyorum güz dönümleri gibi 
Buz tutuyor sol yanım. 
Birden 
Başımı okşayan çocuksu sevinçlerimle 
Uyanıyorum rüyamdan 
Sanki 
Kalbim fırlıyor acemi sevişmelerden 
Bir nedeni var diyorum 
Al al olan umutlarımın 
Telaşla takvimleri karıştırıp 
Günleri açıyorum ardına kadar 
Şahikalarında başım dönüyor. 
Şimdi küçücük penceremde 
Gurbet kokunu çekiyorum içime 
Yüreğime imge imge vuran isyanlara 
Sevdamın gizlisini anlatıyorum 
Ayaklarıma dolanan kumsalı 
Yaz sıcağında terleyen sevişmeleri 
Sokak aralarının sevgi kokulu kaldırımlarını 
Anlata anlata bitiremiyorum 
Elin aşkıma değdiğinde ihlal ediyorum tüm kuralları 
Sabahçı kahvelerine düşüyorum uykusuz gözlerimle 
Kuralsızca bekliyorum 
Kuralsızca seviyorum. 
Kendimi sana ekliyorum kuralsızca.



Efkarlı bir gecenin füme rengi düşleriyle avunuyorum 
Yıldızlar baştan çıkarıcı tavırlarıyla 
Tüy gibi düşüyorlar yastığıma 
Sevdanın seyrine dalıyorum gizlice 
Seni seviyorum diyorum usulca 
Eski bir gramofonun sesiyle ürperirken 
Şarkılar sürüyorum yüreğimin gamzelerine 
Tutuklu kaldığım zamana tütsüler yakıp 
Sabır kokulu özlemler soluyorum, 
Alın yazım kavuşmalarla avunmak. 
Kaç hayali infaz ettim vazomda ki çiçekler solduğunda. 
Bembeyaz patiskaların üzerine serserice düştü yapraklar 
Umudumun feryatlarına aldırmadan. 
Kararlıyım dünyanın bütün solmuş çiçeklerine 
Kürek kürek sevgi atmaya, 
Zeytinliklerden çaldığım dalları ak güvercin kanatlarına takmaya.. 
Evet kararlıyım….. 
Kırk yıllık kahvenin hatırını yürek cezvemde ısıtmaya.. 
Masmavi gökyüzün de şezlonga uzanmış güneş gibiyim şimdi.. 
Bulutların silgisiyle siliniyor hüzünlerim. 
Adil bir coğrafyanın diliyle mırıldanıyorum 
Ekmeğim, suyum saydığım sevdama 
Uzanıp elini tutuyorum, 
Işık saçan bakışlarınla karşılaştığımda 
Bir gelinlik kızın heyecanıyla 
Hasreti tersinden okuyorum.



Eğer çıplaksa aşk, 
Hala düşüyorsa gözlerinden bakir umutlar ve,
Ansızın beline sarılıyorsa bir ses uzaktan
Belli ki sevdalar uyanacak
Suçüstü yakalanmalar çimlenmeden.
Duman duman tütecek 
Yosma bir sokağın lambaları.
Gün bitecek,
Yaşanacak uğruna ölümler.
Güneşe sarıldığın gibi sarıl gözlerimin telvesine..
Sevda vuracak mı diye korkma..
Nasıl olsa ağıtlar yakılmayacak mı ardından.
Ihanetlere dönüşmeyecek mi sevmeler.
Soyun aşkların vurulduğu hüzzam geceler de,
Düşlerini yeşert
Keşkeler yangın yerine dönmeden.
Yası sonraya bırak,
Yaşa sevişmeleri.
Ay düşsün usulca alnımın ortasına,
Perçemine tutunsun çocukluk sevinçlerim.
Haydi tut elimi 
Ucuz sevmeler  yumruk gibi düşerken bağrıma.
Ört bedenimi ipeksi bir utangaçlıkla,
Soluk soluğa atla düşlerin üstünden.
Suskunluğa dönüşmeden gecenin hikayesi
Bir mum yak iki kişilik.
İndir mehtabı denize..
Türküler söylüyor ağaçlar,
Makamı hüzün, makamı aşk..
Duvarda asılı bin yıllık resmi var
Yitirilmiş sevdaların.
Kefaretleri ödenmemiş, tebessümleri yarım.
Hala soluklanıyor kıyısında hasretlerin.
Kaldır başını çöllere düşmüş karanlıklar,
Çıplak ayaklarınla yürü ateşlerin üzerinde.
Inkar etmek faydasız
Çoktan yelken açmış kederler
Hükmün çekik gözlerine.. 
Gece de sevda kokusu var,
Çek çekebildiğin kadar içine...



Biraz bekle, 
İki ağacın altında sonsuzlukla konuşuyorum. 
Aklıma sığmıyor düşlerin centilmen yenilgileri 
Bunun için zamanın ötesinden masallar toplayıp 
Düşlerimi sarmaya çalışıyorum… 
Karanlık dokunuyor göğün tezgahlarında
Aşılmaz yollar gözyaşlarıyla ıslatıyor geceyi 
Yolumdaki umut 
Bir avuç ay ışığına yoldaş 
Yıldızlarla sevişiyor çılgınca 
Işığa sığınak karanlık 
Usulca sokuluyor geceye 
Ana rahmine düşüyor sevda. 
Söyle haydi göğsümdeki şaki 
Bozkırlarımın terli şarkılarını 
Toprak kokusunu namluya sürüp 
Fırlat kelimelerimin gün dönümüne 
Binlerce tomurcuk serpilsin erguvanların gölgesine 
Sürgün versin aşka yazacağım sözler 
Gizli isyanlarım döllensin 
Feveran eden tenimde. 
Uykularımdan sıyrılan eski bir hüzün 
Güze çalıyor şimdi 
Ve biliyorum anılarımın telaşlı heyecanları yok artık. 
Eskimeye yüz tutmuş masanın üstüne uzanıp 
Gökkuşağına uzanmaya çalışan çocuk sesleri de yok artık
Bildiğim tek ezber 
Dudak kenarımdaki sessizlik 
Dokunulmayan el 
Dinmeyen özlem 
Ve soluğumu kesen bildik bir gece. 
Adı yedi iklim olan sevmek… 
Heceler bırakıyorum lal olmuş dilimle 
Ellerine bulaşan sevdaya 
Parmaklarına sinen 
Tütün kokusunu çekiyorum içime 
Ülkemdeki en güzel baharı hatırlıyorum 
Dağlara düşen güneş yankılandıkça 
Susuzluğum geliyor aklıma 
Her yudumda 
Dudağımdaki şafağı uyandırıyorum 
Güneş düşüyor içime… 
Biraz bekle, 
Gözlerime taktığım mahcup ve duru senle geliyorum 
Biraz daha bekle 
Sana doğru tenim soğumadan 
Binbir hüznün içinden 
Sevdamın sevabıyla geliyorum.



Sırdaşım ol uzun cümlelerim arasında.
Satır aralarında günahı birlikte içelim.
Say ki bir nehirim dokunamadığın,
Kıyılarımda yürü.
Kalbimi arala, aç gecelerimi, 
Düşlerim sana benzesin.
Güz kokulu hasret rüzgarlarını
Kapat güneşin üstüne,
Susarak özle beni..
Görmemezlikten gelme al boyalı sevdamı.
Hayallerim bozulmasın, öyle dokun bana.
Tiryaki yasaklarımın saklanmasına izin ver 
Seni kuşandığım gecelerde.
Kelimelerim gibi düş içime
Coşsun şiirlerim.
Bir merhabam duruyor kapında gördün mü? 
Haydi, içeri al eskimeden yüzü,
Konuk et odandaki sıcaklığa.
Konuşmaya gücüm yok,
Razıyım firari kelimelerin fısıltılarına.
Sorma suskunluğumu hüznüne eşlik ederken
Kalbimde ara kendini,
Ellerimden öp uzun uzun
Üşümüşlüğümü göğsüne bastır biraz.
Haydi, bana kanatsız uçmayı öğret,
Nil geçsin altımızdan.
Umutların duvağını aç serin sularında
Sırılsıklam mavisi ol sensizliğimin.
Yasla yüreğini sevdama
Uslanmaz hüzünlerimi sustur.
Sen rüzgarsın sürgün kentlerde sevdiğim
Sen, büyüttüğüm günahlarımın izisin
Yeminim var gurbeti gözlerinde söndürmeye,
Karanlıklarıma seni serip
Gecenin tam ortasında
Sadece susarak seni özleyemeye.



Biliyorsun 
Bütün cümlelerim sana emanet 
Sevdamın yolculuğunda 
Bütün yollarım sana çıkıyor 
Ellerini tuttuğumda 
Bütün şehirleri sende karşılayıp 
Sende uğurluyorum susmaz bir masal gibi 
Tenimdeki hasret izlerine 
Aldığım her nefese 
Gördüğüm en güzel düşü ekliyorum sen gibi 
Ve seni demliyorum içimdeki aşkla. 
Biliyorum 
Ne zaman gözlerinin içine baksam 
Kelimelerin isyan ediyor bensizliğe 
Ne zaman gözyaşlarına dokunsam 
Deliye dönüyor yağmurlar 
Yorgun düşlerine örttüğün bulutlar 
İhlal ediyor bedenini günahlarla 
Bensiz düşler 
Ninnisiz soğuk gecelere benziyor 
Isınamıyor soluğumu duymadan 
Kelimelerin uyuyamıyor kuytu hecelerde 
Ve parmak uçlarımdan içtiğin 
Ay ışığı sıcaklığım olmadan. 
Biliyorsun 
Ben aşkım 
Dünyanın bütün günahlarını işleyip bağışlanan 
Kara tenli gecelere şefkatini akıtan 
Yasa dışı şarkıları durgun geceye bırakan 
Ben aşkım 
Hüzünlerin derin uçurumlarından 
Yüreğiyle seslenip o gizli çiçeği bulan 
Her mevsim benim 
Her susuş yine ben 
Bunun için cehennem ateşlerine gülüyorum 
Bunun için tutsaklığıma tavaf ediyorum 
Körpe sabahları kor edip 
Yarınlarla acımasızca sevişiyorum 
Ben aşkım 
Yaşamak için 
Düşünmeden öldürüyorum. 
Şimdi beni sen doğur yeniden 
Adım adım yaklaş darmadağın özlemlerime 
Susuzluğuma ser aşkını 
Hükümlü olduğumu unutma müzmin sızılara 
Can evime sevgi aşıla 
Dudaklarıma kırmızı 
Yasaklı duygularımla 
Kalbine göm beni 
Çünkü ben 
Üşüyorum 
Çünkü ben seviyorum 
Senin gibi.



Ve
Yaslanmayı öğrendim yalnızlığına
Yüreğinin kırıklarını onardım şefkatimle 
Alın yazım gibi emzirdim hüzünlerini 
Göğsüme düştü sevdan
Öpüp öpüp yüreğime sürdüm.
Bakir karanlıklarda
Cemreler düştü çöllerime
Gizlice buluştu gökyüzüyle toprak
Yeşerdi sevmekten yorgun kelimelerim
Yazmak istedim yüreğimdeki duayı
Merhaba dedi çıplaklığım
Umutla tuttu kalemi 
Sevgim azat oldu 
Aşk yeminli sayfalarıma.	
Ver elini
Dokunayım avuçlarının yumuşaklığına
Çılgın nehirleri andıran
Sevişmeleri bırakayım usulca
Kozasından çıkmaya çalışan
Kelebek olayım parmaklarında
Yokluğuna sığmayayım
Izin ver
Nefesimi tutup ellerini öpeyim
İzi kalsın dudaklarımın
Kalbinin üstünde yaşayayım
İzin ver bana.
Çok uzaklardan geldim
Yüzümdeki müebbet hüzünlerimle
Sabırlarım sabahladı kavuşma nöbetlerinde
Denizi gözlerinde seyrettim
Özgürlüğü aydınlıklarında tattım
Bembeyaz bir martıydım 
Konuğun olduğumda
Dokundukça kanatlandım
Bir ömür katettim gözlerinde
Ülkem oldun.
Her şey bir başka şimdi
Bir başka seviyorum gelişini beklemeyi
Bir başka bakıyorum güneşe
Kirpiklerimin gölgesinde
Yılkı atları gibi koşuyorum 
Sürgünlüğümdeki gün ışığına
Bil ki biten aşklara inat
Sensizlikte
Ve seninle
Bir başka seviyorum 
Türkü türkü içime sinişini.



'''İki kavga arası uyudum gözlerinde''
Yaşamın izini sürüyorum penceremde,
Zaman zaman gece ve gündüzün yaralı yüzünü öpüyorum.
Yasak ve suçlu sözcükleri gökyüzüne dağıtıp
Belleğimin kıvrımlarında günah çıkartıyorum kendimce.
O an başlıyor saçlarındaki düşleri okşayıp
İçimdeki aşkı soymak,
Terine dokunmak öylesine.
İşte o an yarı çıplak aralanıyor gözlerim.
Issız bir kentte soluk soluğayım.
Odama kapattığım sözcüklerim patlamaya hazır
Şaşkınca bekliyor dudaklarımın kenarında.
Gün doğumunun o utangaç sesi salınarak akıyor içeri
Alaca bir gölge güneşi emiyor usulca,
Üşüyor gençlik kavuşmalarımdaki heyecan.
En yasak şarkılarla hasreti tutuşturup
Yarım kalmış şiirlerime son buse gibi dokunuyorum.
Buğulu bir rüzgar doluyor mısralarıma
Sessizce ağlayasım geliyor.
Kaç asırdır uyudum gözlerinde biliyor musun? 
Sonbahar renkleriyle tütsülenen savunmasız sevişmeleri
Nasıl sakladım göğsümde.
Her nefeste içime çektiğim sen
Çılgın kış güneşi gibi sevdama aktın rengarenk
Göğün bulanık bakışları aydınlandı birden.
Umudumun adı gelincik tarlası
Hasretim iki kişilik yürek atışı
Kavuşmalar susadı dudaklarımda
Haydi, gülümsemelerimi araladım gel.
Üç dilek tutalım gecenin lacivert gözlerinde açan
Birlikte söyleyelim ezberimizdeki şarkıları yıldızlardan daha uzağa.
Mehtabın ürkek kıvrımlarına sokulalım usulca
Çığlık çığlığa yırtalım sevdanın sızısını.
Gün ışığının sürgün vermesini bekleyelim pervazsızca
Ya da tutunalım yazgımızın tılsımlı cümlelerine,
Çözülsün bağrımızda sakladığımız sabahlar.
Güneş doğmadan tekrar dokunalım düşlerimize
Ay ile aldatalım geceyi,
Teğet geçsin kirpiklerimizden köhne bir gözyaşı
Tenimizle silelim, terimizle öpelim.
Hazırlan, gidiyoruz
Perdeleri çekilmiş o anın içine
Şiirler hazır parmak uçlarımızda
Yazmazsak kırılır kalem, kağıdı suçlarız ihanetle.
Hazırlan gidiyoruz
Hüzün üreten saklı kentlerden
Kalbimizin ihtilalini yaşıyor saatler
Biliyor ki,
Sevdadan alacağımız var…



Siz hiç dokundunuz mu rüzgârın eteğine 
Yağmur değmiş toprağın kokusunu çektiniz mi içinize derin derin 
Dudaklarınızda biriken kelimeleri ıslattınız mı fısıldar gibi 
Yoksa zamanın durduğu anlarda hep düş mü gördünüz hayra yorarak? 
Gözbebeğim, umudum 
Sevdadan nasırlaşmış avuçlarım 
Duydunuz mu 
Bin dilekten bir dilek seçtim bu gece 
Cemreler bağladım sevda sürülen ağaca 
Gölgesinde gurbet türküleri söyledim anamdan kalma 
Ağaç ağladı, ben ağladım 
Yorgun gözlerimden aşk damlarken 
Susmayan ezgilerimle toprağı usulca okşadım. 
Tutsaklığım, tutkum 
Kim görür sizden başka savaşan gülmelerimin saklı hüzünlerini 
Kim duyar yüreğimin ardında saklanan çocuğun bahar çığlıklarını 
Dilekler yetmedi ruhumun sessiz isyanlarına 
Keskin kelimeler gözlerime geceyi indirdi 
Aslında biliyorum gök mavi, bulutlar beyaz 
Mevsimler zamansız değil 
Uzun bir mektuba başlamak için de geç değil. 
Alın yazım, sevincim 
İçimden seslenen sevmeye dair binlerce cümle 
Biliyor musunuz 
Hala o uzak ülkedeki kırmızıyı seviyorum ben 
Bunun için susuyorum hasrete, 
Bunun için ürperiyor kelimelerim aşkla 
Bunun için gözlerim kaçamak kavuşmaların peşinde 
Kim bilir belki biz 
Başımızı koyduğumuz 
Coğrafyasız iklimlerde buluşacağız. 
Yağmurlarım, gökçe bulutlarım 
Üşüdüğüm gecelerin birinde mehtabın kollarından 
Ben mi doğurdum ebemkuşağını 
Yoksa yıldız serpiştirilmiş gökyüzünün sevdalısı güneş mi? 
Bilsem suskun yüreğime sevinçler yamayacağım 
Bilsem bütün kurşuni hüzünlerimden arınacağım 
Ömrümün bütün gece yarılarında 
Korkmadan zifiri karanlıklara dokunacağım 
Ellerini ver sevgili,
Avuçlarına yasak düşlerin şifresini koyacağım.



Tenha telaşların sürüklendiği sokaklarda 
Yalnız insan siluetleri perde perde iner akşama 
Günbatımlarının hüznüne aldırmadan 
Kendi güneşlerinin batışını seyrederler usulca. 
Kim istemez vurgun yemeden yaşamayı 
Anne ninnilerinin şefkatiyle uyuyup 
Korkularını sevdasına anlatmayı 
Sonsuz bir düşün peşine takılıp 
Canına aşk katmayı kim istemez. 
Dinleyin beni coğrafyasız iklimlerin sabıkalı mevsimleri 
Yorgun korkuların sorgusundan geçip 
Gölgesi yağmur kokan ormanları kucaklayın 
Aşkın tövbelerinde şahitsiz sevişmelerle ıslanın 
Uzaktaki gökkuşağıyla yıkandığınızı kimse görmez. 
Şimdi yemin edelim tenimize fısıldayan gece üzerine 
Aklımıza koyduğumuz güneşle sabahı düşleyelim 
Kalplerimiz yaslansın karanlığın sarhoşluğuna 
Kirpiklerimizden süzülsün ay ışığının naraları 
Gecedeki göç izleri sürgünlüğümüzle sevişsin. 
Haydi, usul usul tut ellerimi,
Avuçlarında ben varım, sakla beni
Gizli hecelerim dokunsun yalnızlığına
Sen aşkını haykır özgürlük gibi, 
Damarlarımda dolaşsın mahrem bir rüya.
Bak gece koşuyor yıldızların yelelerinde
Bütün umutlar üç dilekle yeryüzüne iniyor
Toprakla öpüşüyor uzun uzun
Göğün yüreği değiyor yere
Sıra dışı bir rüzgâr esiyor özlemle.
Merhaba rüzgârla gelen arsız sevinçlerim
Merhaba bin bir gece masallarımın kahramanı
Issız bozkırlara hayat veren ay ışığı,
Amansız susuzluğumun serinleten dokunuşu merhaba
Nedensiz değil ellerini hasretle öpmelerim
Çünkü dudaklarımla sürgün verecek sevmelerim.



Ağlamaya zorlanan bir gecenin 
Isyanları bileniyor yüreğimde. 
Dudağımda binlerce telaş 
Geceyi kelepçeliyor düşlere. 
Vurgun yemiş karanlıklar 
Yaralı bir gökyüzü gibi yorgun. 
Bekliyor, 
Birazdan ay batacak kirpiklerinde. 
Benim bakışlarımda diken çizikleri var. 
Oysa kaç tane renk doğardı gözlerimden. 
Binlerce sabahı nasıl da barındırırdı gözbebeklerim. 
Ne gönlüme kurduğum salıncaklardan 
Ne de vadimdeki kaval sesinden vazgeçebildim. 
Hep yaşamak diye buna dedim 
Bağrımdan serpilirken kekik kokuları. 
Dağbaşlarında yalınayak yürümem bundandı. 
Puslu aynalarda masumiyetini arardım dokunuşlarımın. 
Binlerce yıldız doğardı bedenimden 
Sevinçli bir çocuk edasıyla. 
Ay uyurdu dudaklarımda, 
Ben gökyüzü olurdum. 
Yüreğime katık ederdim bulut ayrılıkları, 
Yağmura eklenirdi tenim. 
Neydi beni alıkoyan usul usul sevmelerden 
Coşkusu yarım kalmış şiirlerim mi, 
Yoksa bölüşmeyi unuttuğum hayallerim mi… 
Ben susmaya alışığım yarısı kafdağında kalan masallarda. 
Şiirlerimin üstüne bırakılan şiirlere de alışığım… 
Annemden öğrenmiştim sabırda bağbozumu olmayacağını, 
Ellerimi ateşe soktuğumda yüreğimin daha önce yanacağını. 
Güneşe kavuşmayı bekleyen öykülerin 
Birgün tamamlanacağını. 
Şimdi düşlerimin resmini çiziyorum 
Dolunayın gölgesine. 
Ve kalemimin şarkısı uyuyor 
Çok sesli bir koronun dizlerinde. 
Ağlaması zor, 
Gök ile yer arası bir yerde. 
Ay ile güneşi karıştırmak gibi. 
Veya soluk soluğa hüzün dağılan ömüre 
Umut dikmek gibi. 
Kolay mı kozasından hiç çıkamayan kelebek olmak. 
Kışı göğsüne bastırıp, 
Baharda kıyametler yaşamak. 
Artık zaman 
Alaturka bir müziğe eşlik edip 
Sözleri mühürlemenin zamanı. 
Gözbebeklerimize tüneyen gözyaşlarını öpmek neden, 
Bizim hala yağmurlara iliştirilmiş gökkuşağımız var.



Dik yürüyeceksin dostum bu yolda.
Güneşi önüne,mehtabı arkana alacaksın
Filizleneceksin gökyüzüne...
Yıldızları boş ver diyeceğim ama
Nasıl boş verilir çıplak geceleri süslüyorlarsa eğer? 
Firar etmek onların işi mutluluk maceralarında
Sağanak bir yağmurda sevdayla sokulmakta.
Yarım kalan her aşk için
Gökyüzünün kapılarını aralayıp
Gözyaşlarını kara kaplı defterlere damlatıp
Tekrar beyaza gülümsemek de onların işi.
Bilirler ki, sevdalar sahibinde güzeldir.
Kolay değil dostum talip olmak bu yola.
Kimi zaman gide gide bitiremezsin,
Ya da dizlerine inat ruhunu katıp kavuşmalara
Geciken yolcu telaşıyla koşarsın.
Ne fark eder kök salmışsa uzaklıklar düş yolculuklarına.
Parmaklarınla doğacak sabahları say.
Korkma sarılmaktan
Nasıl olsa yorulmayacak mıyız bu yolda? 
Gençliğimizin şarkılarını söylemeyecek miyiz? 
Kaldırımlarda tek ayak yürümeye çalışırken.
Yeter ki,yarı yolda kalmasın aşk! 
Bir işaret koy dostum adımladığın yola.
Yanıltmasın kenardaki kurumuş otlar.
Adresine yazılan sevda değil mi gideceğin yer? 
Gözlerine takılan umut siper olacak kirpiklerine
Yüzünü saklama Leyla’nın yağmurlarından
Türkü gibi aksın tenine damlalar
İstersen gölgeme gel peşindeki tüm sağanaklarla
Gizli bir yolculuğun içinde
Güneşimle kurutacağım inan.
Yolcum ol, yolum o l, yaslan dağlarıma
Bir ses getir bana sabırlar aşarak.
Yanıma gel, bir sırrım var sana.
Saçları kekik kokulu, gözleri gelincik tarlası
Ellerinden mevsimler damlar.
Tanık ol, birazdan doğacak toprağın rahminden
Anlatacak sırtındaki teri ürkek bir ceylan gibi.
Şaşırma içimdeki yangınların efsanevi sözlerine
Külleneceğini sanma ezberimdekilerin.
Anla işte tarih yazıyor sevda.
Biz seninle Kaf Dağı’nı ararken sırrı dökülmüş aynalarda
Gurbet türküleri çalardı bağrımız.
Boynumuz eğikti aşka, üryanlığında ruhumuz gezerken
Haydi dostum, aşkla yürümeliyiz bu yolda
Yolumuz uzun, esrarı bizi bekler….



Her kelimesi aşk kokan yorgun bir gecenin
Karanlığına gülümsedi anılarım..
Ayışığı gezindi odamın kuytularında,
Bir sır süzüldü içeri
Gençliğimin ilk zamanlarından kalma…
Şiirlerim geldi aklıma,
Yıldızları tuttuğumu hatırladım 
Gökyüzünden birer birer..
ve gidişini…
Senden öğrendiğim en güzel şeyi hiç unutmadım
Ayrılığın ardından ağlamamayı..
Pembe şafaklar bekleyen penceremde
Yeminleri var özlemlerin....
Susmayı öğrendim artık,
Bir koca şehir susar sana
Birde ben…
Ne sımsıcak ellerin var avuçlarımı okşayacak
Nede gözyaşlarımı silen dudakların..
Ama hep bir umut var içimde
Sebepsiz gülüşlerimi aydınlatan..
Saçlarımda ki nefesin…
Mahsun bir yağmur yağıyor 
seni beklediğim sokağa,
Içime düşüyor damlalar..
Cebimde çalınmış gökkuşakları,
Gökyüzünü arıyor usulca..
Seyircisiz ve ıslak
Sonbahar yaşıyor yüreğim…
Eskisi gibi toprak kokusu yok yağmurlarda…
Gidişinin ardından
Güneşi yasaklıyorum, birde maviyi..
Artık masum değilim
umutlarımı kesti ellerim...
Hiç unutmadım son dansın gözyaşlarını,
Hergün tazeledim yokluğunu…
Gözlerime hüznü, 
dudaklarıma susmayı öğrettim..
sağanak bir sevda da 
ıslanmamayı öğrendi yüreğim..
yağmurlu öyküler yok artık..
vazgeçmek ise imkansız bekleme ihtimallerinde..
Ne elvedayı yazdı kalemim
Nede  sensizliğin üşümüşlüğünü..
Bir masal saydım yaşanmamış yılları..
Bunun için gülümsedim sadece..
Beni tek mutlu kılan
Hala okumaya kıyamadığım mektupların…



Yüzümü ışığa dönüp
Güneşi zorluyorum hayallerimle
Kaçamak mutluluklara günahsızca uzanıyorum
Parmak izlerim emaneti tutuyor sıkıca
En koyu karanlıklarda bile 
Umudumun sonu yok
Bunu biliyorum ve
Bunun için susuyorum,
Çünkü ben, nefes alıyorum uzak ülkende
Çünkü ben, ışığını damıtıyorum rüzgarımla
Pervasızca yürüyorum
Yüreğinin kanat çırpan sokaklarında.
Bilsen ne çok küsüyorum
Uykularıma hüzün veren
Şarkıların son mısralarına
Uzak nakaratların
Geceye tanıklık eden sesine de küsüyorum
Gidemediğim mevsimler geliyor aklıma
Hayallerimin göğsünde
Sararmış uykumdan
Kırlangıç ağıtlarıyla uyanıyorum
Ve ben hiçbir düşten uyandığıma
Bu kadar sevinmiyorum.
Yokluğunda
Göğün ışıklarını söndürüyorum teker teker
Senfonik yağmurlar ıslatıyor hasret haberlerini
Bir yanım kıyamet
Bir yanım yaşamak
Böyle bekliyorum ayın doğuşunu isyanlarla
Gözkapaklarımda 
Mahzunlaşmış masallar biriktiriyorum
Adım göçüyor 
Sürgün vermiş imgelerinin 
Gün sayan cümlelerine.
Şimdi öpüp öpüp yüreğime koyuyorum
Kavuşma vakitlerinin koparılmayan umutlarını
İki nefes arası sımsıkı sarılıyorum
Güne düşen gülüşlerine
Aklımı başımdan alıyor
Gizemli fısıltıların
Kendimden büyük sevgimle
Kıvılcımlar büyütüyorum ayaz bakışlılara,
Işığını heceleyip 
Mor bahçeli düşlerimde
Sevdanın destanını yazıyorum.
Haydi, gel artık gözlerimdeki cemrelere
Gel ve sonsuz çölünü yeşillendir benimle
Çünkü beni sevmek
Sonsuzluğu göze almaktır
Beni sevmek dönülmez bir umudu içe çekmektir
Yıldıza kardeş
Bahara yaren olmaktır beni sevmek
Ve seni sevmek
Kaleme aşık olup
Bütün şiirlerden zaferle çıkmaktır
Seni sevmek sevdiğim
Kuytulardan güneşin elini tutup geçmektir
Utangaç göğsümün kadim ninnileridir
Seni sevmek...



“Hayallerimde vardı, böylesi bir sevdaydı”
Sevilmek ister
Yüreğinin en ücra köşesi
Zaman acımasızca fısıldarken
Söğüt dallarına asılmış dilekler
Derin iç çekişlerden alır nasibini
Saklanan anlar
Güneş ışığı gibi yürür umut bahçelerine
Kış susar
Usulca bahar girer solmuş teninden içeri.
İpeksi arzular
Denizlere açılır bin yıllık aranmışlığın içinde
Her uzaklık derinliklerini acıtır
Vurgunluk güzeldir diplerde
Soluğuna karışır
Yosun tutmuş yaralar
Bastırır dudağındaki tuzu.
Her şeyden vazgeçercesine
Amansız bir zemheriye tutulmanın
Zamanı mı şimdi? 
İlk ayrılışın mı umutlarından? 
Yoksa
Gözlerinde hapsettiğin ilk düşlerin mi? 
Yağmurun yağmur
Bulutun bulut
Mavinin mavi olduğu zamanlarda
Yaşadın sevdayı sen
Kirlenmemiş gökyüzünden
Çekip gitmenin zamanımı şimdi? 
Belki şu an
Deli bir rüzgâr esiyor gönlünde
Belki
Çırılçıplak üşüyorsun terlediğin toprağın üstünde
Belki yeniden doğmak istiyorsun
Tüm bereketinle.
Ne bekliyorsun
Öp hüzünlerini dudaklarından
Yeniden gülümse güneşe
Lâl bir geceyi aydınlıklarla değişmek zor değil.
Gözleri siyah
Mahcup bir tereddüt sızıyor geceden
Yığılıp kalıyor yatağın üstüne
Oysa hâlâ
Ruhu gök
Bedeni deniz
Teni yasak kitaplar gibi
Elleri ise yangın yeri…



Susuyorum 
Tutuşan özlemlere bıraktığım kelimelerimle 
Bendeki bizle ıslanıyor dudağımdaki izler 
Bakışlarım titriyor infaz edilmiş gibi 
Pervazsızca düş kuruyor kirpiklerim 
Sevdalı bir yürüyüşle 
Sessizce başlıyor yolculuğu şiirimin. 
Gel diyorum usulca 
Kimsenin geçmediği kara pelerinli geceden gel 
Aklıma düş ıssız yollarda 
Suskunluğumla tanı beni 
Sen olmazsan nerede saklanacak ruhum 
Kim ısıtacak gözlerimdeki üşümeleri 
Her gelişinden artakalan avunmalarım yetmiyor artık 
Gel, sevdayı kuşanmış gönlünle 
Gecenin telvesinde biriken müjde gibi gel…. 
Koşuyorum 
Uzaklardan seni almaya 
Yalnız şehirleri aşıyorum yalın ayak 
Yırtılıyor karanlığın perdesi 
Yıldızlara uçuyoruz birlikte 
Asi bir çığlık 
Müjdeliyor geceyi ezberindeki aşkla 
Ay’ ın şavkı vuruyor şahikalara 
Gecede deli bir titreme 
Seni seviyorum diyor usulca 
İşte o an 
Gökyüzünü arşınlıyor içimizdeki deli taylar. 
Biliyorum 
Şefkatimi seviyorsun yağmur yağdığında 
Yalnızlığına yüreklice sarılmamı seviyorsun 
Geceyi kucaklıyorsun bende 
Kirpiklerine uzanan düşlerimde özgürleşiyorsun 
Cemren olup, toprağına düşmemi 
Sabrımla güneşe sızmamı 
Karanlıktan aydınlığa doğuşumu 
Dudaklarıma sıkışan merhabalarımı 
Ayaklarımdaki yorulmaz çingene dansını seviyorsun 
Biliyorum 
Hiç usanmadan sana koşan 
Sevdamın bereketini seviyorsun. 
Anlatması ne zor 
Kovuğuna sığmayan aşkı 
Beklemenin telaşıyla asileşmiş 
Sevinç sözcüklerini anlatmak ne zor.
Esmer tenli kavuşmaların çığlığı bu 
Kadim yağmurların ıslattığı çölün susuzluğu bu 
Gel hadi 
Tanık ol yüreğimin ağrıyan yanına 
Arsız sevinçlerime bağışla kavuşmaları 
Derin özleyişlerimin alfabesini çöz
Ağlama deme bana 
Gözyaşlarımın yüzüme yakıştığını da söyleme 
Vazgeçmedim hasrete dair dilekler tutmaktan 
Bağrıma gizledim şiirlerimi 
Başını koyduğunda yudumla istedim
Can suyu gibi 
Doya doya iç istedim 
Dudaklarında bin yıllık dizelerle
Sevdamın şifresini kır istedim.



Zaman yoktu
Siz
Göç kokan sokakların 
İmlasız cümleleri arasında yazıp çiziyordunuz,
Satır aralarında göz göze gelen öpüşmelerin
Ürkek dudaklarına sabırsızlığı yazıyordunuz,
Defter arası anılarda
Özgürce haykırıyordunuz
Siz
Bütün düşleri
Bütün hayalleri
Hiç düşünmeden hayra yoruyordunuz
Bir daha durmamak üzere
Kendi içinizde
Kanadı kırık aşkla dönüyordunuz.
Zaman çoktu
Siz
Parmaklarınızın arasına sıkışan
Faili meçhul umutları sıkarken,
Kusurlu gülüşleri
Saydam kelimelerin arkasına saklıyordunuz
Anlatıyordunuz mişli geçmiş zamanların 
Sırayı bozan çığlıklarını,
Her kırgınlığın 
Yürekte bıraktığı izi biliyordunuz
Bunun için 
Siz
Hüznün rengine gizlenerek
Yorulmayan kelimelerin mektubunu yazıyordunuz
İçinizden geçenleri 
Akşamdan kalma uykuların dudak kenarlarında
Anarşist cümlelerinizle yakıyordunuz...
Zaman yoktu
Siz
İnadına sevda kokan 
Şiirlerin satır aralarında
Göğsünüze dayanmış aşkla sevişiyordunuz,
Çakma şarkıların
Sürgün notalarını diziyordunuz gecelerin ayazına
Kim bilecek diyordunuz usulca
Yıldızların ışığının neden söndüğünü
Pervazsız bir gökkuşağının
Gecede saklanmasını ve
Islak bir bulutun yağmursuz hayallerini kim bilecek.
Siz de bilmiyordunuz
Parçalara bölünmüş yaralı hasretleri
Siz de bilmiyordunuz 
Yaşanmamış yalnızlıkların
Kırkı çıkmış yasını …
Siz 
Görkemli bir sarılışa yaslanırken
Aşka şükranlarını sunan 
Eski bir kitabenin içine
Canından can katan 
Günahsız sevdanın kekeme yaşlarını 
Biliyor muydunuz? 
Yoksa biliyor muydunuz?



Bugün yine duygularım taşıyor yüreğimden,
Bugün yine hüzün dağıtıyorum anne.
Sıcak bir el arıyorum,
Özlemin ruhumun derinliklerinde anne.
Neden seni her düşündüğümde, aklıma düştüğünde
Gözyaşlarım beni dinlemez.
Onlarda biliyorlar seni çok özledim anne.
Dün rüyamda gördüm seni,
Mutluydun, aydınlıktın.
Gözlerime bakınca söylemek istediklerini anladım anne.
Bugün yine aklımdasın. 
Sanki bir yerden bana sesleneceksin,
Beni kucaklayıp öpeceksin.
Bazen seni yanımda hissediyorum,
Anne diye fısıldamak geliyor içimden.
Arkamı döndüğümde seni görmek,
Sıkıca sarılıp seni özledim demek istiyorum.
Beni anlıyorsun değilmi anne.
Şimdilik hoşçakal deyip başka rüyalarda,
Başka dünyalarda buluşmak üzere anne.
04.12.2004



Annem, 
Dün gece sesini çıkardım yastığımın altından 
Hiç solmamıştı 
Hiç gitmemiş gibi sıcacıktı 
Önce yanağıma sürdüm 
Sonra defalarca öptüm ıslanmış dudaklarımla 
Özlemin ruhunu çıkarıp içimden 
Sensizliğe sokuldum usulca. 
Bilsen, 
Kaç kez can havliyle fırladım düşlerimden 
Kaç kez sayıkladım çiçeğe durmamış dalların üstünde 
Dağlara bakarken kaç kez umudumu öldürdüm yoksun diye 
Oysa benim delikanlı naralarım vardı 
Hüzünlere pabuç bırakmayan 
Gidenin ardından dimdik durabilen… 
Meğer sahteymiş anne 
Ben sensizliğe alışamamışım 
Bunun için çığlık atan geceleri 
Kendime dost bilmişim. 
Her gece hayallerime başımı koyduğumda 
En derin suskunluğumu dizlerimin üstüne alıp 
Sana mektuplar yazıyorum 
Bazen gözyaşlarım siliyor yazdıklarımı ama 
Vazgeçmiyorum, tekrar tekrar yazıyorum seni sevdiğimi 
Okuyorsun değil mi anne…. 
Bak şu an 
Sana yazdıklarımı temize çekiyorum 
Unutmuşum ellerinden öpüyorum demeyi 
Her satır arasına pembe hayaller koymayı 
Sen gideli her şey aynı 
Merak etme sakın diye boynuna sarılmayı unutmuşum. 
İyi ki hatırladım, yoksa yüreğin sızlardı 
İçin parça parça olurdu biz közlendikçe 
Sen sakın sol yanımızdan gitme 
İçten içe bizimle konuş anne. 
Ne çabuk geçiyor yıllar 
Bu mektup da sonuna geliyor 
Zaman mı kalleş 
Bizim gördüğümüz rüya mı kısa bilemiyorum. 
İşte son noktayı da koyuyorum 
Öksüz parmaklarımla 
Belki yarın gelir 
Bu mektubu o soğuk mermerin altına koyarım 
Sen gizlice alıp okursun 
Ama ne olur ben oradayken okuma 
Arkamı dönemem, üşüdüğün aklıma gelir 
Oradan gidemem anne 
Ellerinden öpüp, boynuna sıkıca sarılmadan 
Saçlarına dokunmadan 
Gözlerine bakmadan gidemem anne… 
Yoksa 
Zamansız inen güzler misali 
Gazele döner gülüşlerim.



Bir düş borcun var bana... 
Sevgi olan gökyüzümde 
yıldızlarımı küstürüp 
özlemli bulutlara adımı yazdığın için...
Kara topraklarımdan 
yağmurunu esirgeyip 
mevsimlerimin tomurcuklarını 
rüzgarlarınla susturduğun için... 
Bir yürek borcun var bana...
Saçlarıma taktığım baharı 
bir hazan türküsü gibi 
şiirlerime gömüp ağlattığın için... 
Alacakaranlığın tutsaklığında 
yıldız yıldız dökülen hüzünlerime inat 
sürgünlüğe dokunan parmak uçlarınla 
doğmadan batırdığın dolunaya ihanetin için... 
Ya düşlerimi ver bana 
Ya da yüreğimi sustur dolunayda....



Sararan fotoğraflar misali
Bir anıyı hatırlatır geceden yansıyan ezgi
Derin sessizlik çöker düşüncelere
Dili çözülmez düş seslerinin
Ruhumdakiler savrulur makamı hüzzam olan geceye
Ne bir nota kalır eskitilmiş şarkılardan
Ne de gümüş renkli bulutları çıldırtan
Rahmet rahmet yağmurlar
Lâl olur sanki gökyüzü.
Birazdan bahse gireceğim 
Parmaklarımdan sızan damlalar üzerine
Ezbere bileceğim gideceği yeri
Bütün sırlarını yazmak için
Tutuşmuş kalemimin mürekkebini dilime sürüp
Kimse duymadan
Ana avrat söveceğim sırrı dökülmüş aynalara
Sonra utanıp
Göğsünün tam ortasına kilitleneceğim gökyüzünün
Diri diri yanacak şafaklar
Ben yazarken
Teğet geçecek yanımdan güneş. 
Ah yalan dünya
Korkmuyorum sokaklarındaki sessizlikten
İnadına bakıyorum saklambaç oynayıp
Sobelenen çocuklara
Gökkuşağını kovalamalarını seyrediyorum
Aklımın odalarına yasaklıyorum masum çığlıkları
Yoksullaşıyorum birden
Acemi ve pusulasız ezberlerimle
Sollamak geçiyor yaşamı içimden
Peşimde, sığınak arayan acımasız çöl ateşleri
Dudağıma yapışan kum taneleriyle
Canım üşüyor aniden…
Ne kadar yabancıyım
Kirlenmiş ağlayışlara
Hıçkırıkların hecelenmesine
Şehvetli bir gecenin solumasına
Ana rahmine düşen 
Kutsanmamış matemlere
Aklımın almadığı ne varsa
Hepsi avaz avaz 
Anlaşılmayan gecenin koltuk altında
Enine boyuna satırların arasında
Vefaya vurgun gözleriyle
Hepsi kuytu bir şiirin sıcak kucağında.
İşte gözlerimi kaçırdığım
Masum bir hayatın pusulasız kaçışları
Çalınmış hayallerin
Gecenin kasıklarına teslim oluşu
Dudakların arasından sızan 
Utangaç bir ıslığın kayda geçişi
Sonrası…
Sonrası deli bir sevdanın 
Gayrı meşru gebe kalması
Ve dayanılmaz sancılarla
Bataklığın içinden
Ayı paramparça doğurması…
Tıpkı vurulmuş okyanusların
Saklanarak ağlaması gibi..



Sağanaklara tutulan zamanın ortasına düşüp, 
Bulut ekeceğim yağmurun avuçlarına.
Bütün iklimlerin yüzünde sürgün olup
Kış güneşi gibi doğacağım serin kırlara,
Yüreğim yeniden öğrenecek sevmeyi.
Şehir sustu penceremin önünde, 
Bir şarkının ıslığında canlandı sevişmeler. 
Doyasıya sevip, izinsiz uyudum kollarında, 
Gözlerinden öptüm hasretle. 
Davetsiz misafirin ürkek sokuluşları gibi 
Doludizgin dokundu kelimelerim aşka. 
Vazgeçtim direnmekten, 
Seni mutlu bir düşle birlikte 
Göğsümün üstüne bıraktım. 
Yasakladım içime ağlamayı, 
Kıskıvrak yakaladım gözyaşlarımı. 
Birden, 
çiçekler açtı parmaklarımın arasında 
Eskiyen baharlarım üzgün değildi. 
Nasırlaşmış sevdamın dudaklarıyla öptüm tüm sokakları 
Kaldırımlar koştu yalınayak, 
Uyandı ateş böcekleri. 
Sarıldım gölgene bir öpüş gibi 
Gökyüzü düştü üstümüze ahenklice. 
Güneşin dokunamadığı zamanlarda 
Gözlerime saklanıp ısın. 
Bir kapı aç utangaç rüzgarıma, 
Şefkatli bakışlarla karşıla hüzünlerimi. 
Saçlarımı okşarken hatırlat 
Yasaklı şarkıların birgün geri döneceğini.
Görmemezlikten gelme içimdeki ayak izlerini,
Aşkın ömrü az, sevginin uzun.
Beni aramaktan korkma,
El pençe duruyor karşında sevdam.
Şimdi içeri al geceyi. 
Bir şarkı söyleyeceğim önce 
Ardından şiir yazacağım, 
Adını bilmiyorum ama sımsıcak, 
Yoksa üşürdün dokundukça. 
Sana sunacak birşeyim yok sevgimden başka, 
Birde tuvalime çizdiğim dudak kıvrımların. 
Dilim yetmiyor 
Başucumda ki en güzel düşü anlatmaya. 
Yasla başını omuzuma, 
Dokun tenime 
Orada yazılı sevda kelimelerim. 
Nefesini tutarak oku beni 
Çünkü bu benim masalım.



Dönüp bakmalıyım ardıma…
Rüzgarın üstünde martılar
Yağmurlarda hasretler varken,
Kum saati gibi akmalıyım 
Tebessüm kokulu yalnızlığa,
Esmer yüzlü akşamın
Parmaklarınla dokunmalıyım
Suskulu masallara,
Yokluğunda bozulmamalı büyü…
Suküt et yüreğim
Koşma deli taylar gibi gözlerimde..
Başucuma koy gülüşlerini
Yelesine tutun rüzgarın,
Bırak dokunsun ürkekliğine
Dudakların gizi…..
Ödünç almalıyım seni
yıldızların öpüştüğü
hüzün sığmayan gecelerden…
Sevişmeler sabaha hasret 
Düşler soluk soluğa,
Yanımda aşk
Ve sen olmalısın umarsızca…
Dönüp sarılmalıyım sevdama…
Suskuları üşümüşlüğüme ekleyip
sonsuz bir aşk yazmalıyım sana,
Saçlarıma taktığın yıldızlarda
leylanın susuzluğu varken…



Ritimsiz bir müziğin notasıydı hüzün. 
Mevsimsiz melodiler cemre gibi düşüyordu bozkırlara, 
Firar ediyordu ay erguvanlar arasından. 
Hercai bir susuş gizlice emziriyordu geceyi 
Zulasından hasret damlarken… 
Bedeli söylenmemişti hayatın. 
Ellerinde emanet bir düş gibiydi zaman. 
Bir kenarda unutulmuş sevmeler 
Çırılçıplak dolanıyordu 
Yitik melodinin barınaksız gözyaşlarında. 
Sürgün veren yürek 
Gurbetçi bir özlemle 
Cama dayıyordu sevdanın alnını. 
Söyleyemediklerini söyle bana 
Güneş eskimeden. 
Vakit var deme sevmenin telaşıyla, 
Hecele aşkı kulağıma. 
Uçuk pembe bir düşü anlamak ne kolay. 
Yeter ki sen anlat, 
Kutsayacağım dudaklarımla. 
En nazlı yerine dokun gecenin, 
Ellerin terlerse 
Tenimin nefesiyle sileceğim…. 
Takvimleri yırtsam içimdeki siren seslerine inat. 
Süzülse avuçlarımdan ödülsüz sonbaharlar. 
Ayın sevdası düşse kollarımın üstüne 
Bozkırlara dalıp gitsem, 
Yansam canevimden. 
Yarım kalmış bir bestenin notalarını 
Sende saklasam. 
Söyler misin bana 
Dudaklarımdan aldığın şarkının yerini. 
Ben mayısta doğmuşum, üşümeyi bilmem, 
Eğer üşürsem uzun sürer gece. 
Sinsi bir karanlık yapışır yakama, 
Ay üstüme sürülür. 
Ruhumun en ücra köşesinde 
Hicret eder sürgünlerim. 
Ne olur sorma bana ellerimdeki titremeyi, 
Sorma deli dolu sevdamın gizlerini. 
Bilmez misin 
Adımın güz yağmuru olduğunu 
Ve avuçlarında yeşerdiğimi. 
Bilmez misin 
Her gece uyumadan önce gülüşüne serpildiğimi. 
Şimdi, çöz saçlarımın pembe kurdelesini 
Ellerinin arasına al. 
Ölümsüzlük yerine seni giyineceğim...




Bilirmisiniz 
Bir akşamüstü şiirinin 
Pencerenin ardından geceye seslenişini… 
Sevgilinin gözlerinde ki sır, 
Yağmurun başlangıcında ki 
Aşk kokusu kadar büyülü… 
Tenini silemez teninden 
Tütsü kokulu odalar, 
Hasret üşür. 
Göğsüne sıkışır mutluluk kelimeleri 
Nefes alamaz.
Yorulmaz senaryolar gizlice gülümser 
En bakir hayallerden. 
Karanlıklara kapatır gözlerini, 
Yağmurları öpmeye başlar. 
Aldırmaz 
Dudaklarında ki hüzün kırıklarına. 
Kaç ateşböceği konar yitik uykulara. 
Sahibini kaybetmiş düşler 
Bir günahın gecesin de can bulur. 
Yeminler döner yarı yoldan 
Kendine sürgün kelimelerle. 
Ardına bakmaz ölüm uykusu.
Alnında kızıllaşır güneş
Son nefes gibi.
Günaha doğmanın bedelini aşk öder.
Artık, boynumuza geçmek isteyen 
Urgandır sevda. 
Tutuşur eller iki rengin arasında. 
Tetik çekilir, 
Vurulur gökkuşağı. 
Ağır yaralıdır öykü zamansız yağmurlarda, 
Saçak altlarında yaşamın kanat çırpışlarını bekler. 
Hiçbir söz yetmez 
Bu yarayı sarmaya, 
En sevdalı güneş bile 
Dallarında donar gitmelerin. 
Çelikten bir rüzgar eser yüzünde 
Şehir ağlar, 
Ayrılık ihanet eder ölüme.. 
Başka adı yok bunun, 
Bitmeyen bir yolculuk başlamıştır
Mekansız yazgıların içinde.
Şefkat dudaklarının arasından öper
Delice susmaları,
Çırılçıplak dans eder ilk bakışlar.
Rüzgar kaldığı yerden devam eder esmeye.
Yasakları yırtar, uyandırır sarhoş umutları,
Sıkıca tutunur yatağına ten kokusuyla. 
Üşümesi geçer sevişmelerin,
Dizleri titrer akşamüstü şiirinin.
Başka adı yok bunun.




Topla hüzünlerini, 
Parmaklarımızın ilk buluştuğu yere gidiyoruz 
Kendi rüyalarımızın kanatlarıyla 
Gecelerin sustuğu yere gidiyoruz. 
Lekesiz hayallerin uzun yolculuğunda 
Umut bir adımlık yol değil mi? 
Yol olup yolcuyu beklemek 
Hasretin içine ayaz ayaz işlemek değil mi? 
İçimi dinle o zaman ve 
Sevdanın izini sür 
Kuralsız şarkılarını söylerken 
Sonra, gel otur yanıma 
Gözlerime yağarcasına dinle... 
Anlatmaya hazırım 
Bir şiirin ürperten güzelliğini
Her kelimenin sevdalı dokunuşunu 
Her satır arasında 
Körpecik dudağından öpülen tebessümlerin 
Gecenin bir yerindeki yangınlarını,
Tek hecem 
Aşktan bahseden ellerinin büyüsünü 
Göğsüme telaşla ve bahanesizce doluşunu
Anlatmaya hazırım...
Bilmelisin 
Ölünesi bu kavgada 
Şiirler almaz beni 
Kalbime sığmaz hayallerim 
Bilmelisin 
Ölünesi bu sevdada 
Kalemimden keskindir sevgim 
Bunun için 
Hiçbir kılıç yaralamaz beni
Her gün yeniden doğarım umut ile
Bunun için
Konuk ol şefkatime
Ana kucağı gibi...
Merhaba 
Masum gecenin dokunuşları 
Merhaba yüreğimin haramisi 
Gözlerimde bahara çalan sevdam, 
Yüreğimdeki kutsal ağrının adı merhaba 
Yanmak bu, 
Hüznü okşamak bu, 
Bozkırların eşkıya rüzgârlarında 
Kara kışları gamzelerinden öpüp 
Uçsuz bucaksız ayazları azat etmekte bu 
İlikle yüreğini yüreğime 
Saçlarıma ay ışığı dola 
Gözlerini gözlerime kapatarak 
Bütün dillerde 
Beni sevdiğini söyle 
Dudakların son durağım olsun... 
Şimdi 
Kırk kapılı düşlerim göğü kuşatıyor 
Aşkın tonunda heceliyorum sevgimi 
Bütün duygularım ihtilal 
Bütün cümlelerim sevdaya adanmış 
İmgelerim sıra dışı
Her şey aşk kokulu
Mutlaka kavuşmak olmalı bu şiirde
Susar gibi seslenmek ve
Ölür gibi sevmek
Toplan haydi
Gidiyoruz
Yıllara ve yollara adanmışlığımızla
Düşlerimizin beklediği yere...



Özlem 
Yüreğimin derinlerine kök salıyor 
Kimse görmeden 
Ellerimde kalan parmak izlerine bakıp 
Sabırla zikrediyorum susmalarımı 
Nefesim hasreti işliyor 
Göğsümün en ücra köşesine
Deli bir sürgünlüğe mahkum oluyorum. 
Bilsen 
Kaç kavuşma diledim rüyalarımda 
Ne çok adaklar yaptım varlığına dair 
Gözbebeklerime ezberlettim 
Uykularıma sığınmış tüm buluşmaları 
Yaşamak için 
Bulutlardan yağmuru, 
Gökyüzünden maviyi çaldım 
Yine de bir yanım hep sensizlikti 
Ve ben hep o bir yanımla ağladım. 
Gizli düşlerimin kadim sevdası
Şimdi sokul bana 
Sevdanın toprağına uzanıp 
Gökyüzünün yeryüzüne değdiği noktada 
Saçlarımızın arasından yıldızları toplayalım 
Gecenin ak sütüyle umutlarımızı emzirip 
Dudaklarımıza alevden şiirler bulaştıralım 
Her şeye karşın 
Vahşi rüzgârları avucumuzdan yudumlayıp 
Tenimizi büyüleyen ışığı içelim güneşten
Çünkü, zaman yok beklemeye.
Bugün
Yaşamak sıradan değil
Bugün binlerce çiçek var gözlerinde
Bugün bir nehir gibi yüreğin
Ve hep bana doğru
Sen 
Yüreğime vurulan mühür 
Issızlığıma düşen ses 
Sevinçlerimin büyüsü 
Vazgeçilmezim
O bitmez sevme telaşınla ruhuma göç ve 
Orada bekle beni
Sabrımıza aşk düştü.



Soramadım hüzünlere sorularımı 
Uyanamadım sarhoş gözlerin derinliğinde 
Susmak acıtıyor duygularımı 
Bekleyişlerim kayboluyor yitikliğinde, 
Kentler uyanıyor nefes aldığımda 
Yavaş yavaş rengini kaybediyor düşlerim, 
Özlemim sensizliğin başucunda 
Hayallerim tedirgin 
Seni bekliyor hala, 
Gizlenme bulutların ardına 
Ansızın gel bana… 
Her rüya gördüğümde 
Şarkılar söyler umutlarım 
Ben gökyüzü, sen dolunay 
Geceye saklanır dualarım 
Damla damla akarken yağmurlarım 
Bir sen kalırsın yüreğimde 
Seni özlerim 
Bir dilek dilerim ürkekçe, 
Hükmü yoktur haykırışların 
Anlamı kalmaz feryatların 
Yemin ederim ağlamayacağım 
Teselli istemem 
Sen giderken yanımdan 
Benide al… 
Bilirim yolum sana doğru 
Bilirim dünyam karanlık sorgu 
Yalnızlığıma yaslanırım 
Bir sokak duvarında 
Bütün sabahlar gibi 
Takılırsın dudaklarıma 
Sancılanır sevdam kavuşamayanlara, 
Bir ateş ki hiç sönmez 
Bir rüzgar ki hiç dinmez 
Bütün umutlarım yaralı 
Yalnızlık bahçemde hazanlar saklı 
Avuturken kendimi yalanlarla 
Tebessüm eder gül dalında, 
Dikenine aldırmadan 
Derim yanımda kal. 
Sen beni sevmedikçe 
Ellerim üşüyecek öksüzce 
Kaç güneş doğup batacak 
Kaç mevsim yorulacak, 
Sevdamın ninnisinde 
Yüreğim susmayacak 
Tutuklu kalacağım teninde, 
Gözyaşlarım mahzun ve sessiz 
Veda vakti peşimde 
Biliyorum gideceğim bir vakit 
Verdiğim söze gökyüzü şahit 
Çekerken ellerimi ellerinden 
Son bir isteğim olacak senden 
Ardına bakmadan git ama 
Beni unutma.



Sen İstanbul ol şimdi 
Önce dudaklarımdan öp 
Yudumla renklerimi 
Sonra tenime güneş ol 
Sustur özlemlerimi 
Sen İstanbul ol yine 
Geceyi hazırla 
Mavi denizimin üstünde 
Soluksuz seviş şehrin üstündeki düşlerle 
Susamış hayallerime umutlarını sür 
Gamzelerimden aydınlıklar doğsun 
Ve kapılarını aç bütün gölgelerin 
Yürek evime sevmelerin dolsun. 
Ellerini aç şimdi 
Bir İstanbul koy içine 
Fırlat gökyüzüne 
Yazı gelirse 
Ezberindeki sayıklamalarla dizlerimde uyu 
Tura gelirse sevdiğim 
Bütün kapılarından 
Ben geçeyim İstanbul’ un 
Gölgende uyuyayım 
Uyandığımda 
Usulca yüreğinde yıkanayım. 
Sen İstanbul ol şimdi 
Eksik yağan yağmurlar için 
Bulutlar dağıt gökyüzüne 
Şehrin yalnız sokaklarını kucakla 
Bağrına bastığın damlalarla 
Öylesine ıslan aşk yüzünden 
Nihavent hüzünlerinde demlen 
Yolcunu beklerken 
Ruhunun derinlerinden 
Bırak çığlıkları İstanbul üzerine. 
Ben İstanbul olayım şimdi 
Hayallerini okşayayım şehrin 
Denizlerini öpeyim tepeden tırnağa 
Bir bulutun ucundan 
Mektuplar bırakayım beyaz dalgaların arasına 
Göğün suskun mavisinin kıyılarına uzanıp 
Ilık Mayıs yağmurlarımı anlatayım
Onlar ki 
Güz ikindileri kadar sıcaktır
Onlar ki ağıttır gözümdeki karalara
Hadi, 
Sakla beni kollarına 
Uzun zamandır uyumadım 
Sevdanın kadim sancılarında
Ne olur
Bahar kokan ninnilerinle 
Uyut beni 
Ben İstanbul’ um şimdi.



Gözlerimde sürgün veren düşlere 
Yüreğimin sessiz çığlıklarını sakladım 
Bütün cümlelerim pervasızca işgal etti geceyi
Sonsuzluğun derinliğinde
Gökleri elime alıp içimi açtım. 
Böyle başladı 
Göğün şahitliği yakılan ateşe 
Kanatsız bir melek böyle doğdu gecenin rahminden 
Böyle heceledi iki kelime vuslat vakitlerini 
Penceredeki ayın şavkı
Avaz avaz direndi hasrete
Lal oldu şiir 
Kırmızı dudaklı hecelerimde. 
Düşlerimde karanlığı yırtan şiir var 
Dudaklarımda ise
Alabora olmuş mısralar
En derin suskunluğum 
Kaybolup gidiyor satır aralarımda
Apansız tutuşuyor 
Tutsak kelimelerim dilimin ucunda
Ben 
İnandığım gökyüzünü 
İçimdeki hüzünle kucaklıyorum 
Tenimdeki kuraklık
Hep gelecek olanı 
Yağmurlarla hayal ediyor
Aşk ıslanıyor damarlarımda.
Bugün 
Şiirler yazıyorum hiç bitiremediğim
Hepsine seni ekliyorum 
Gözlerine dalarak
Yüreğimi soyuyorum çırılçıplak
Kirpiklerinden özlemleri ayıklayıp
En güzel masalı anlatıyorum uykularına
Kanatsız kuşlar gibi
Yıldızlar kayıyor umutlarımdan
Sılama adın karışıyor.
Sana tek sözüm
Geç kalma
Beni ışığınla buluştur
Uzun cümlelerime sinen kokunla buluştur
Söz geçmez isyanlarımı
Eskimeyen sevinçlerim gibi öp 
Acele et sevgili
Bir sır gibi sokul
Göğsümde soluklanan aşka
Güneşsiz uyandığım her sabaha
Yalnızlığımı okşayan kelimelerinle gel
Gel, içimdeki ayazı topla.



Aldanma sakın
masumluğa gülümseyen
Küçük çırpınışlara…
Ayın kederli susuşunda
Yıldızların ilk nefesini dinle….
Ve pencereme konan
Yağmur damlasının 
Hece hece düşüşünü izle…
Bir bakıştı sessizliğimi bozan,
Susuşlarımı terkedip
Senin adını fısıldadığında rüzgar..
Bir bakıştı uzun gecelerin
Issız odalarında
Gözbebeklerime süzülen düş..
Dilsiz hayallerle avunan
Çığlıklar geçerken üstümden
isimsizdi özlemlerim.
Oysa kutsanmış bir sevdaydın
Gönül ovamda…
Biliyorum
İçimde gitmesi gereken bir düş var…
Kelimeler herşeyi anlatmaya yetmiyor
Fakir sözcükler anlamını arıyor
Yüreğimin tenhalarında.
Sessizlik alkışlıyor satırlarımı
Gecemde donmuş çığlıklar…
Şaşkınca dolanıyor bedenim
Bir yanımda cam kırığı ruhum
Diğer yanımda
Vurgun yemiş umutlarım..
Ay kadar sıcak
Güneş kadar soğuk..
Tek bildiğim
Sobelendim………………



Evet, 
Boynu kıldan ince 
İki yalanın gerçeğiyiz aslında 
Yaşadığımız gökkuşağı 
Duru yağmurlardan sonra güneşe doğan 
Düşlerimizin ülkesi 
Yeminimiz bekleyiş üzerine 
Sırlarımızla ibadet ederiz aşka 
Ve tanrı huzurunda sadece sevdalıyız biz. 
Şimdi karanlıkların tanıklığında 
Usulca okşanıyor gece. 
Kaçamak bakışlarım 
Namluya sürülen ilk rüyayı ezberleyip 
Hayra yoruyor sessizce 
Önce suya 
Sonra gözlerine bakarak dudaklarına anlatıyorum 
Yaralı bir kuşu kollarcasına 
Basıyorum göğsüme hüzünlerini 
Kurak bozkırların tutuşan susmalarında 
Yanıyor sürgünlüğümüz. 
İsyanlarımın kırık heceleriyle 
İçten içe dokunuyorum kendime 
Nefsimin daracık sokaklarında 
Davetsiz bir rüzgarı ağırlıyorum 
Çıplak ve günahsız umutlar için 
Bahardan çaldıklarımla 
Kağıttan hayaller yapıyorum 
Gözlerime çiy düştüğünde 
En sevdiğim hayalimi yitirmekten korkarak 
Yüzümü bitmemiş şiirlerimin hüznüne çevirip 
Hasretimle vuruluyorum. 
Adına gizlendiğim 
Gündoğumlarıyla gel bana 
Parmak uçlarına sığmayan şefkatinle 
Gece yarılarımı çöz 
Ay ışığının büyüsü bozulmadan 
Güneşi doğur üzerimize 
Üryan rüyalar bizimle uyansın 
Dalından koparalım sabahları birlikte. 
İşte, 
Bir masal böyle düşer gönüle 
Ve bir masal böyle sürer gider 
Yoluna serpilen sevişmelerle 
Ve yine böyle döl verir 
Okudukça bitmeyen 
Uzun bir mektubun uslanmaz sözlerinde… 
Ey sevdamın isyankar alfabesi 
İmgelerim sana sığındığında anlat bana 
Neden 
Alev alev gözlerini gördüğümde 
Dudağımda ay heceler 
Yıldız yıldız açar kelimelerim 
Neden 
Üç noktadan sonra dilim tutulur 
Yüreğime sığdıramam seni?



Her düşün ardından
Dalları yere değer umutlarımın.
Her düşün ardından
Başımda kanat çırpar umut martıları
Ve her düşün ardından
Gecenin rüzgârıyla
Sonsuzluğu seyrederim…
Bugün günlerden dün
Ay hala çırılçıplak
Hala ay zamanı.
Sözcüklerim yine sen
Suskularım yine sen
Ve saçlarımın arasında
Kendinden geçmiş dokunuşlar.
Elbisem mavi
Gözlerim siyahtan kamaşmış
Üzerimde eylül tozları ama hepsi mutlu.
Güneş vuruyor yüzüme
Hüzzam odalardan
Puslu fotoğrafları yırtıp atıyorum
Gözlerinin nehrinde
Sen doluyorsun içime
Aklını yitiren bekleyişlerimle.
Bugün günlerden dün
gecenin en derin yerindeyim
Tenhalar dokunuyor dudaklarıma ve
Yıldızlar ağlıyor sessizce
Yüreğimdeki özlemi çıkarıp okuyorum sen gibi
Kelimelerden utanıyorum
Kırmızı bir aleve dönüyor yüzüm
Bütün ayazlarım 
Tenimde ürperiyor.
İyi kalpli sevda,
Kanatlı melek
Ellerini koy gözlerimin üstüne
Herkes uykudayken ayın ışığını yerleştir kirpiklerime
Dudaklarıma papatya sıkıştır usulca
Üç defa öp 
Üç defa okşa gecenin karanlığını
Ben rüyası vurgun bir çocuğum
Yeni bir sen masalıyla uyandır beni
Güneş gamzeli yıldızların üstüne doğmadan..



Aşka tutun 
Ateşi düşün 
Bildiğin bütün rüyaları hatırla 
Ve yeniden 
Deniz fenerleri gibi 
Aydınlığında uyut gemileri 
Çılgınca sarıl dalgalara 
Sabahçı martılar ismini ezberlesin. 
Sensizlik 
Kanadı kırık bir bekleyiş 
Sensizlik gölgesi büyük bir özlemin melankolik izi, 
Hayal bahçelerine düşen tedirgin bir ürperti,
Sensizlik 
Aralanan gecede yıldızları serpiştirdiğim 
Ölü bir şehrin senfonisi 
Ne olur 
Bu gecelik kırmızıdan say beni 
Tenime küsmesin gül 
Sevda koksun üşümelerim 
Ne olur, 
Bu gece birlikte yürüyelim ateşlerin üstünde 
Yüzüm yüzün olsun, umutlarım yangının 
Uzat haydi düşlerini 
Bu gece, bu şehirde bize dair ne varsa 
Bu aşk şiirinin davası olsun. 
Bak, yağmur yağıyor şehrimize
Göğün herhangi bir yerinde buluşalım
Bulutlara sığınalım tüm çıplaklığımızla
Sana çiçekler doğurayım
Bildiğim tüm mevsimlerden
Boylu boyunca uzanayım yaktığın ateşlere
Bir su damlası olup
Söndüreyim yanan hasretlerini
Sen sadece açık tut yüreğini
El yordamıyla bile olsa
Bütün kıtlıklara,
Bütün kıyametlere inat
Gelir bulurum seni.
Bu şiiri önce aşka adadım
Sonra sana
Bu şiiri binlerce kez öptüm sen niyetine
Uzanmış ellerine sevdamı yaktım
Usul usul taradım saçlarımı
Dokunuşların eskimesin diye
Okuduğum hüzünlerini ezberledim dua gibi
Ilgıt ılgıt susmalarını sevdim
Sana dair hecelerimle dertleştim
Güneşe fısıldadım adını
Sol yanıma sessizce yamadım gözlerini
Sen diye bir yıldızı kucakladım
Mehtapla birlikte
Mutluluk girdi penceremden içeri.
Bu şiir burada bitmeyecek sevgili
Göğsünden vurulup düşen her sevda için
Hasretin şeffaf tenine umut yazacak
Sürgün sensizlikler adına
Bu şiirin adı 
Aşk şiiri olacak sevdiğim.



Akşamın en ücra köşelerinde
Binlerce öfke geçiyor içimden.…
Yüreğime ayazlar vuruyor…
Yalınayak kelimelerim
Her kalp atışında
 ismini yazıyor yüreğime..
Sevmek uğruna
Kırılıyor kalemler sevişmelerin koynunda….
Gece hüzzam söylüyor
Gözlerimin derinliklerinde….
Şizofren bir anı
Gitmiyor başucumdan…
Sevmelerim savaşıyor 
yüreğimde kahramanca..
parmak uçlarım yanık,
dokunuyor dudağındaki heceye…
Kaderimin adı 
Yağmur damlası….
Susmak ise
Doğmayacak günlerim…
Yağmurlar bende kalsın
Aşkı koyarken eski yerine…
Dokunmaya kıyamadığım sevdam 
Üşüsün yıldızların saçında …
Murada ermemiş umutlarım
Beyazın mateminde ağlasın…
Ay bir kere doğar gecede
Düşlerim bin kere..
Ve bir kere ölür gece
Ben ölürken bin kere…
Ellerimden kayar gökyüzü,
Ay ölür,
Ben ölürüm…
Kimsesiz bir yıldız gibi
yüreğim takılır göğsüne….



Pırıl pırılken gökyüzü
Aç pencereni
Sesin dağılsın sokaklara
Rüzgâr tenini dağlasın ıslığıyla
Özlemlerin yasak şarkılara katık olsun 
Sahipsiz sanma bakışlarındaki ebemkuşaklarını
Yeter ki aç pencereni
Güvercin konan sabahlara
Bir çocuk kadar günahsız ellerini
Her titreyişinde uzat bana.
Kirpiklerimin kıyısından başlayıp
Gözlerimin sessizliğinde büyüyen efkarlara aldırma
Biliyorsun biz
Hüzünlere yenilmemek için
Cümlelerimizin arasında çok derin yaralar sardık
Aşkın gizini çözdük
Göğsümüze sığmayan yüreğimizle
Ekmeğimize aşk kattık
Bulutlara yağmur
Yaşamla inatlaştık ölesiye
Hep arka mahallelerde yaşadık
Örselenmiş zamanların yeniden doğuşunu
Sır gibi saklandık sokak aralarına 
Ama biz bütün kaldırımlara
Ölümüne kavuşmayı yazdık.
Buradayım
Dön bana yarı çıplak yüzünle
Sevgime bak yüreğinin kentinden
Dudak kıvrımlarıma yerleşen kederler yanıltmasın seni
Onlar hasretin izleri
Onlar ateşe düşmüş gönlümün ürpertileri
Onlar içimin utangaç kelimelerinin heceleri
Ne olur
Eğil ve öp büyülü tebessümlerinle
Nicedir bütün duygularım acemi
Bütün cümlelerim güz çiçekleri
Haydi, sar bedenimi
Eksik yaşanan günler adına
Yürünmemiş rüyalarda bul beni.
Adı Nisan olan sevdiğim
Aç pencereni, yalnızım
Bütün hüzünler uyumaya gitti
Ben ise
Penceremin kıyısında en güneşli günü hayal ediyorum
Gel haydi
Kederlerimi arala ve aydınlığıma basmadan 
Yüreğimden göç içeri.



Derin bir sessizlik yalnızlığı taşırken 
Bütün şehir karanlığa gömüyor başını 
Geceden kalan ağıtlar siyah bir ay saklıyor içinde 
Katık ediyor iğreti sevinçleri bir tutam hüzne 
Ellerinde taşıdığı boyanmış baharla
Sıkıca tutuyor yaşamın acıtan yüzünü.
Ey şehir, kapılarını aç nemli uykulara 
Kucakla bizi dostluk türkülerimizle 
Barış gibi kucakla, 
Yorgun omuzlarımıza güç ver 
Bir busenin sıcaklığıyla, 
Sakın küstürme penceremize konan
Düşü yarım kalmış kavgaları,
İsyanlarımızı sev 
Kıvrımlarına gizlen sürgünlüğümüzün.
Meğer ne çok öfke barınırmış göğsünde
Ne çok sırları varmış üstünden geçen bulutların
En ücra köşende bile savaşıyormuş gülüşlerin
Haydi, içini dök yağmurdan önce
Çocukları anlat
Onların yoksul düşlerine barınaklar kur
Mutluluk serpiştir yüreklerindeki derin izlere
Haydi, anlat bize
Milyonlarca aşka eşlik eden çocuk öpüşlerini.
Bak güneş doğuyor ıssızlığının üstüne
Usul usul uyan,
Uslanmaz umutlarına taç yap papatyalardan
Kırık dökük kaldırımlardan yaşama sevinçlerini topla
Bütün imgeleri soy çırılçıplak,
Ve ellerin
Ve gözlerin
Onlarla dokun nasırlaşmış sancılara
Yürekten ağla
Melekler duysun sesini.
Bildiğim bütün dillerde şimdilik hoşça kal şehir 
Biliyorsun değil mi
Seni seviyorum aslında
Kavganı da seviyorum gözüm kapalı
Seni kucaklayan rüzgârı da seviyorum,
Her üşüdüğümde
Ellerimi tutuyor sıkıca, 
Ah şehir, seni anlata anlata bitiremiyorum
Yarım kalmış aşklara
Çaresizliğe boyun eğen bitmemiş masallara,
Hep bildiğin gibi
Son vurgunluğum hala sende
Bütün sırlarım da sende
Ne olur sevgili şehir
Eşkıyaların gelmesine izin verme.



Son tangosunu yapıyor güneş
Müsvedde satır başlarında,
Sıska yağmurları ateş basıyor
Titreyen elleriyle tutuyor aç karanlıkları
Asi ve yılgın ağıtlar
Sarhoş avuntuların yarınsız şiirlerinde
Kutsal çığlıklar atıyor
Kentler susuyor 
Sabaha uzanan günün gözlerinde
Bir kadın 
Daha güz bitmedi diyerek kendini oyalıyor.
Güneş şehrine kırgın bugün
Kirpiklerinden ter damlıyor 
Kırık kollarıyla sevdasını kucaklarken
Dudağından düşmeyen hüzünlerle
Hasta yalnızlığına kanıyor
Bağrına düşen söz 
Usulca dokunuyor gerçeğe
Farklı sevişiyor bulutlar
Zamansız giyinen mevsimlerin
Tek cümlelik repliklerinde.
Göğsümü yırtıyor gecenin ardındaki hıçkırık
Sonsuzluğu sorguluyorum 
El yazması kitapların 
Kadim hikâyelerinde,
O an bir yangın başlıyor içimde
Bütün şiirler adsız
Bütün hayaller yarım kalıyor
Islak bir düş gibi
Titriyorum bulutların üstünde
İşte tam şurada
Yüreğimin en ücra köşesinde
Yalnız bir Eylül oluyorum
Üşüyorum yeşilin öteki yüzünde.
Bak işte imgelerim çırılçıplak
Alacaklısıyım şiirlerin
Aydınlığıyım umutların
Sorguda hazırım
Namlunun ucundayım
Bazen taş fışkırır kalbimden
Bazen binlerce çiçek
İkinci el kelimelerden türeyen
Kavgalar korkutmaz beni
Anlamazlığa gelirim
İçi boş fantezileri
Masum hayaller kurarım
Şiirimin gölgesine kaçmadan
Ezber ettiğim yolun aklanmış kaldırımlarında
Gidemeyeceğim bir adresi ararım
Yürürüm, ölümüne ve sahiplenerek…



Her aşk bir masal çocuğu doğurur,
Her aşk, sabahlara kadar ayışığı ile konuşur,
Gündoğumunda özlemle giyinir güneşi
Dağla denizi döllendirir kanatlarıyla
Her aşk, ipeksi gecelerde sevişerek tutuşur
Asırlardan söz eder çöl sıcaklığında
En büyük susuzluğunu giderir tendeki terle
Her aşk, kana kana içer bütün gizleri.
En çok üşüdüğünüzde açın kapıyı
Eski bir dostu karşılar gibi alın içeri
O bildik şarkıları fısıldayın yüreğinizle
Sessiz hüzünleri teselli edin bir avuç umutla
Şiirler yazın en delikanlısından
Binlerce nehre dönüşsün kelimeleriniz
Sonra çırılçıplak tutkularla kulaç atın
Aşkın kenetlendiği yere.
Her aşk, öyküsünü yazar dokunuşlarda
Her aşk, uzun kelimeleri seviştirir suskularda
Gökyüzü kalemini kırar,
Yıldızların gözü kamaşır mehtabın girdiği odalarda
Her aşk, özgürlüğünü yaşar sevdanın tutsaklığında
Yasakların en inatçı direnişçisi olur
Kavgasına alnını koyar kurşunlara aldırmadan
Her aşk, bin kere ölür bin kere yeniden doğar.
Toplayın saçlarınızın arasından ıslık çalan rüzgârı
En güzel suçlarınızı işleyin uykularınıza sığmayan düşlerle
Gurbete başınızı dayayıp
Yorgun seferlerinizde umudu taşıyın cesurca
Beklemek çoğalmak değil midir aşina kavuşmalarda
O halde rehin alın tüm kavuşmaları yalnızlığınızda
İçinizdeki çocukla ay ışığından çaldığınız bütün şiirleri sobeleyin
Ebe olmak, umudu tükenmiş tebessüm olmaktan iyidir.
Her aşk, devasa özlemler taşır sol yanında
Her aşk, deli bir gecenin yolculuğudur
Bütün aşklar adına sevme telaşıyla varmaktır sabaha
Yoldaş olmaktır ortak yazgıya kimsesiz şehirlerde
Her aşk yeniden adlanmaktır
Her aşk hasretle derinden vurulmaktır
Bağrındaki şakiyle iki kelime için ölümüne savaşmaktır
Dokunmaktır,
Göçtür kadim günahlara
Her aşk, 
Yaşamak için bir bahanedir aslında.



Dans eden gölgelerin eşliğinde
geceye sessiz öyküler sızıyor..
Boy vermiş düşler
çırılçıplak serpiliyor gökyüzüne..
Bir yanımda rehin alınmış yıldızlar
diğer yanımda akşama sevdalı ayışığı..
Nasır tutmuş acılarla
Öpüyorlar sevdalı dokunuşları…
Bir güvercin uçuyor
maviye gönül vermiş dağ başlarında..
Kızıla dönüyor gün batımları
Özlemler büyürken yokluğunda,
Sevdam soluksuz, 
Gelişin unutulmuş bir şarkı gibi
sessizce ağlar ayazda,
Şefkatle yoğrulmuş tebessümle
Mektupların örter üstümü…
Yine bu gece
yıldızlar tarıyor saçlarımı…
Yağmurlu rüyalarda 
bitimsiz bir koncerto oluyor içim
ve sensiz doğuyor her yeni gün,
deli deli esiyor rüzgar
uykusuz gecelerimin gözbebeklerine
kelimeler yetmiyor sensizliği anlatmaya,
avucumda sevdaya kesilmiş biletle
kimse görmeden geliyorum sana…..



Yine ben geldim
İçimde kopmayı bekleyen kıyametlerle ve
Hüzne düşmüş kalemimin dağıttığı cümlelerle.
Yine ben geldim
Sayfalar dolusu hayra yorduğum rüyalarım ve
Uçuramadığım kanadı kırık hayallerimle.
Sana benzeyen şiirlerle geldim
Bütün dilde susmaları 
Bütün dilde yalnızlıkları getirdim kapına.
Çocukluğumun bitmeyen oyunları ağladığında
Şafağından vurulan sevinçlerim ve
Yetim yüreğimle geldim kapına.
Bir ömür beklemeyi göze alıp
Kurduğun noktasız cümlelerin,
Dolunaylı gecelerin sol yanında uyudum.
Güneşi bağrıma basıp
Karanlıkları sabrıma gömerek
Ve seni sevmeye niyet ederek geldim sana.
Eylülleri yok sayarak
Bulutların kanatlarına tutunup
Şakağından öptüğüm gökyüzü ile geldim sana.
Kalbimi bıraktım şehrinin en susuz yerine
Koca bir ırmak gibi
Loş yalnızlığına aktım durdum.
Şimdi içimi döktüğüm avuçlarında
Müebbede mahkûmum
Ve eskimeyen heyecanların ülkesiyim hala.
Evet, yine ben geldim kadim sevgimle
Elinde tuttuğun kaleme söz
Satırlarına dokunan yürek olmaya geldim.
Ben sana vakitler getirdim baharlardan
Kuru ayazlarla raks ettim
Üşüyen ayaklarıma aldırmadan.
Böyle geldim sana, 
Bir kuş gibi kanat çırparak ellerinde
Yıldızlarına başımı yaslayarak
Yüreğinin mehtabında yürümeye geldim.
Haydi al beni içeri…



Kıvırdıkça dudakları genişliyor gecenin / çözümü daha bilinmeze saklanıyor gözlerindeki bilmeceyle / ritmsiz, ahenksiz bir oryantal başkaldırıyor / aklında binlerce düş / içinde binlerce matem… Bir oryantal ki sorma gitsin… 
Dönüyor rakkasenin parmak uçlarında 
Gecenin kıyısında ki ay. 
Göğsünde infilak ediyor alkışlar 
Terli dokunuşlarla birlikte. 
Ellerinde duygusuz bir melodi 
Direniyor istekli bakışlara. 
Düşleri masalarda örtülü, 
Üstünde sarhoş naralar. 
Duman duman tütüyor 
Gecenin gözlerindeki günaha. 
Yalnız ve kasvetli bir oryantal 
Adımlarını şekillendiriyor sessizce. 
Düş tacirleri oturuyor 
Umudun keskin köşelerinde, 
Sancılı gülüşleri soyuyorlar acımasızca.
Kabuk bağlamış arzular
Yarasını kanatıyor dudağın. 
Ucuz itiraflar 
Bahşişlerle oyalıyor kendini
Giderek siyaha çalıyor 
Gözlerini örten mutluluk, 
Kırılıyor ellerinde kutsal saydıkları. 
Kıvrımlarına yerleştir dudaklarındaki soluk ateşi, 
Dön dönebildiğince direnmenin sokaklarında. 
Bronz ışıklarını sapla ıstıraplarına, 
Namluya sür son nefesini. 
Aldırma içinde ki kıyametlere, 
Bak, müzik çalıyor hala. 
Sen artakalansın, 
Sen oryantalsin 
Sahtekar masalarda. 
Gün doğduğunda unutulacaksın. 
Mil çekilmiş gözlerin ortak hayali olup
Biçileceksin geceye, gündüze. 
Alınterin meze olacak
Bir avuç kirlenmiş sevdaya. 
Vazgeç artık
arama kendini, 
Canını güneşle acıtacaksın. 
Bir oryantal ki sorma gitsin 
Dönüyor akşam sofralarında.
Ayağında yanık izi 
Dönüyor payına düşen yasaklar arasında.
Bir oryantal ki sorma gitsin…
Sorma gitsin…



.........................“ Yaşamak: ümitli bir iştir, sevgilim,
...........................yaşamak: seni sevmek gibi ciddi bir iştir..”
                                                                       (Nazım Hikmet)   
Bazen ibadetle 
Bazen aşk kokulu gülücüklerle 
İki bulut arasından süzülerek 
Gökyüzüne değiyorum 
Yüzüm maviye yapışık 
Öyle seyrediyorum 
Yeryüzündeki yol türkülerini. 
Tek heceye eşlik eden 
Hüzün adresli uzun yoluma 
Yüreğimi mahmuzlayan hayallerim 
Kar yangını düşlerim ve 
Sana çalan rengimle yürüyorum. 
Kavuşmak adına 
Bahara durmuş gözlerimle arkama bakmadan
Göğsümün ortasından çıkıp sıradışı masalıma koşuyorum
Ruhumu isyana çağıran eski ve tanıdık koku 
Tenimden geçiyor usul usul 
Doludizgin sokuluyor yastığım altına 
Başkalaşıyor ıssızlaşmış adım
O an bir özlem düğümleniyor uykularıma. 
Biliyorsun değil mi? 
Her ağıtım yokluğuna bulanmış yüreğimin sesi
Her sevincim dönüşüne adanmış yeni bir nefes
Kimse görmüyor kara pelerinli gecenin
Kara gözleriyle sevdaya dokunuşunu
Kara buseleriyle karanlıklara sabır dokuyuşunu
Dudaklarındaki ilk kelimeden son kelimeye kadar 
Bütün cümlelerin sen olduğunu kimse görmüyor.
Uzak şehrimin nefessiz işgalcisi
Rüyan rüyama karıştığında aydınlık yüzünle gel
Gelişinle uyandır gözlerimdeki masum çocuğu.
Şimdi, sustuğum yerde 
Ellerini tutup hasretimi bırakıyorum avuçlarına
Gidişleri emziren bütün istasyonlardan 
Arkama bakmadan kaçmak istiyorum
Gecenin bir ucundan diğer ucuna
Çaresizce koşuyorum
Barınaksız hüzünlerim ve içimdeki eksik mevsimlerle 
Sana dair bütün sözcüklerimi toplayıp
İki yürek arasına
Kendimi seninle uğurluyorum.



Yürüdü bahar umudun koktuğu dağlara,
Yamaçlarında kır çiçekleri
doruklarında soğuk…
Saçlarında sevdalı dört mevsimin
papatya rengi düşleri…
Güneşin doğuşunu bekleyen
Hüzün saklı uykular…
Devasa özlemler büyüyor şafak vakitlerinde..
Ürkek bir ceylanın gözlerinde saklanıyor
geceden kalan susmalar,
Beklemeler yorgun
Sevmeler titrek türkülerin koynunda,
Başı eğik rüzgar gibi
sevdasını bekliyor masallar…
Kavuşmak olsun adı kana kana içilen suyun…
Süzülsün güneşe yedi renk
Büyülü kalsın gökkuşağı…
Utangaç bir gülüşün
Saçlarında avunsun kimsesizlik,
El değmemiş sevinçlerin
eteklerine dolansın günbatımları…
Saklı düşlerimin mavi yağmuru..
Özlemlerim arınıyor 
Parmaklarım dokundukça beyaz bulutlarına…
Yüreğim susmayı biliyor artık 
Ellerini tutarken yalnızlığım,
Bir sokak lambasında 
Saklanıyor sen kokulu yıldızlarım..
Okunmamış şarkıların mısraları gibi
Sürgünlüğe koşan sevdamda
Yokluğuna asılıyor şiirlerim….



Bir yanım karanlık, 
Bir yanım özlem…. 
Ne şafaklar açtı gözlerimde 
Ne de ağıtlar yükleyebildim zemherilere… 
Yok saydım 
Sevdanın hükümlerini.. 
Ne umutları erteleyebildim… 
Nede mil çekebildim zamanın gözlerine… 
Sadece hasreti çoğalttım 
Öpmeyi bekleyen şafakta…. 
Uzanıp tutsam 
Avuçlarında ki hüzünleri… 
Ninniler toplasam gökyüzünden 
Kirpiklerin için… 
Uykularına sığmayan düşlerinden 
Umutlar büyütsem 
mavi mavi….istermiydin…. 
Şimdi meydan okuyor gece 
yıldızlarıma… 
Ne suçu var ayışığının.. 
Masumca gülümsüyor gökyüzünde.. 
Haberi yok 
İçimde ölenlerden… 
Benden arta kalanları 
Söylemedim ona… 
Bir yanım sen… 
Diğer yanım yine sen… 
Cemrelerle değişiyorum hasretleri… 
İçime sığmayan çocukluğuma 
Anlatamıyorum sensizliği…. 
Çizikler atıyorum gökyüzüne 
Döneceğin günü hesaplıyorum… 
İstiyorum ki dönmesen de 
Sana ait bir şeyler kalsın bende…



Oysa
Ne kadar tılsımlıydı zaman
Uzanırken geleceğe
İklimler vardı sonsuzluğa koşan
Gün hiç bitmezdi
Geceye aynı kapıdan girilir
Aynı kapıda düşler seçilirdi
Biz sizi severdik
Siz bizi
İğreti olmayan sevinçleri
Banardık yüreklerimize.
Çoğumuz aynı şehirde doğmuştuk,
Aynı okullarda 
Süt tozu dağıtmıştık Amerikan yardımı
Sokağımızla okul arasında
Savaşlar yapmıştık yalandan
Hepsinin sonu barıştı
Kirvesi ortaktı kardeşliğimizin
Selamlar
Yerde sürünmezdi
Baş tacıydı
Sevgiye gönül verenler.
Biz büyüdük mü şimdi
Masum sözler taşıyan masallarımız nerede
Hani devler vardı
Bir dudağı yerde bir dudağı gökte
Anamın saçlarından bit ayıklayan öğretmenler vardı
Müsamereler vardı taraf korkusu olmayan
Sonsuzluk önümüzdeydi
Sütü boldu anaların
Hesabımız insanca kesilirdi
İnsan tarafından.
Düne bakan çocuk gözlerim
Görme içimdeki kıyametleri
İsimsiz kavgalarla terbiye etme bedenimi
Ne zaman hatırlasam dünü
Keskin bir güneş batar canıma
Nenemi hatırlarım, dedem canlanır karşımda
Nice sevdiklerim gelir gider teker teker
Ben  daha çok yanarım anamı sakladıkça
Onları bir kenara koyar
Filizlenemeden solanlar için ağlarım
Susturamam, susamam
Sanırım ihanettir toprağıma.
Artık bir yanımda dün bir yanımda umut
Yeniden yazıyorum 
Kelime oyunlarını beyaz bir sayfaya
Ve ışıksız kıyıları,
Kelebeksiz baharları,
Sancısını içimde sakladığım zamanı
Temize çekiyorum,
Yalvarıyorum iflah olmaz hayallerimle
Sevdiğim geceye,
Masmavi gökyüzüme
En yalın halimle ağlıyorum
Alın beni içeri
Dünden kalanlarla kapınızdayım
Alın 
Yoksa vurulacak yüreğim.



Çırpınışları yazmadım
yüreğimin en ücra köşelerine
duyulmasın diye,
Sıradan  yalnızlığımda
bahçemin koynunda ki
gökkuşağına tutundum,
dönüp bakmadım
ardımdakilerin
nafile haykırışlarına…
Soluksuz ve yalınayak koştum
sahillerimde,
usulca kaydım geceye
kutsadım zamanın içine
akan yıldızları,
büyülü bakışlardı
kıyılarımda
dolaşan
tıpkı yakamozlar gibi
büyülü ve ıslak...
Ay ışığım ol dedim
Umutlarımın
gamzelerine dokunabilmek için,
hasretim ol dedim
yorgun dünlerimin
şavkına vuran,
geceme amansızca tırmanan
aşkın tarihini yaz dedim
gökyüzüme yıldızları sermek için,
mademki umudumsun
sukutum ol
gözlerimde ışılda,
parmak uçlarıma kon
yaprak yaprak,
çıplak ayaklarınla yürü
tenimdeki samanyolunun
bakışlarıma yağan
gözyaşlarına,
son söz, son bakış
deme bana
sevdanın adını yaz
yüz sürdüğüm toprağına…



Biliyorum 
Yüküm ağır 
Sevgimi almışım sırtıma 
Düşmüşüm 
Sensizlikler içindeki yollara 
Bir yanım serin akşamlarda 
Bir yanım sevdamın yangınında 
Anladım ki, yaşanmıyor hasretin 
Gurbette tek başına. 
Yaktım 
Son umutları 
Ağaran şafaklarda 
Rüzgar oldun, doldun odama 
Gönlüm bir deli 
Can paramparça 
Sen bırakıp gittiğinden beri 
Yorgun bir düş ağlıyor 
Sevdamın dergahında 
Yüreğim 
Gökyüzünde küçük bir yıldız 
Üşürüm serseri yağmurların kanadında 
İçimden sen akarsın 
Dudaklarımdan çığlık, 
Bir damlayım şimdi ben 
Yüreğinin çöllerinde, 
Bir damlayım şimdi ben 
Suya yazılmış şiir gibi ezberinde. 
Unutamam, 
Unutamazsın ağlayışlardaki gülüşleri 
Hiç sevmemişçesine 
Kapayamayız  sevdaya gözlerimizi 
Ben senin efkarın 
Sen benim son sigaram 
Gözlerim gözlerine 
Yüreğim yüreğine demirli 
Ve hep tenimizde yağmurun elleri. 
Bekliyorum 
Koskoca bu şehirde 
Yüreğim burkuluyor yokluğunun ayazında 
Ak düşler yağıyor kirpiğime yavaşça 
Saçlarını okşuyorum 
Teninin kokusu siniyor avuçlarıma 
Sen olmayınca 
Bir gül ağlıyor uzaklarda 
Üzülme diyor bir ses 
Bil ki ağladığın kadar güleceksin 
Gecenin çatlak dudaklarında.



Maviden…
Gece kanıyordu gözlerimin önünde
Yaralarına basıyordum yüreğimi, olmuyordu
Oluk oluk hüzün akıyordu derin uykumda 
Bedenim de barınan kimsesiz çocukların
Sesiyle uyanıyordum 
Öksüz yanımla sarılırken onlara 
İçimin en içinde
Sana kıvrılıyordum….
Kırmızı bir düş
Lambaları sönmüş tenha sokaktan
Lal olmuş heceleriyle geçiyordu.
Elinde deniz mavisi umutlarla
Yaralı günleri sarıyordu.
İnsansız caddelerde nefes nefese koşuyordu
Göğsünde sakladığı emaneti
Gökkuşağının altından geçirmek için
Ve 
Gözleri ebruli parlak yıldızların
Kırağı sarmış ışıklarına 
Damla damla aşkın efsanesini anlatıyordu.
Geceler biriktirdiğim o uzun yolda
Hangi şiiri aralasam apansız tutuşuyorr parmaklarım
Tenime isimsiz günahlar dokunuyor
Sessizce ağlıyorum.
Koca bir çınara yaslanıp
Dallarına doluyorum hasretlerimi
Susuyorum,
Üstümden kuşların göçmesini izleyip
Kırık kanatlarıma bakıyorum
Usulca avuçlarına sokulup
Ellerinin şefkatini istiyorum
Sustuğun yerde
Dudaklarına şelale gibi akıyorum.
Geceden kalma bu şiiri
Bulut kokan saçlarımla gözlerine sürüyorum
Yaz yağmuru değiyor kirpiklerine
Baharınla sevişip
Mülteci yağmurlarımla yağıyorum sana
Yüreğimin vuruşlarıyla
Teninde uykuya dalıyorum.
Haydi, yas tutan şarkılarımı
Öp dudaklarından.



Göğsüm sessizce inip kalktı karanlığın korkusunda 
Hemen, başımın altında soluğunu tutan 
Nisan düşlerime sarıldım 
Annem gibi sıcacıktı
Öylesine üryan 
Öylesine bahar kokuluydu. 
Aslında geçerken uğramıştım 
Oyun yorgunu ayaklarımla 
Çocukluğumun sokaklarına 
Her şeyin zamanıydı 
Ve herkesin cebinde gökkuşağı vardı 
Kimse çirkin değildi 
Çünkü umut 
Kendi renkleriyle boyamıştı gökyüzünü 
Sayısız hayaller tütsülüyordu güneşi 
Henüz yalanların tadı bulaşmamıştı dudaklara 
Bize uzanan sorgularda 
Yasakların tadı vardı. 
Gözlerimi kapatıp 
Yeni bir düşün peşinden koşmaya başladım 
Bir solukta geçtim şafakları
Sanki bacaklarım sonsuzlukla yarışıyordu 
Hiç vakti yoktu ağlamaların 
Bunun için gözlerimdeki yaşları 
Yarım kalan baharlara sakladım 
Boğazıma düğümlenen hıçkırıkla 
Kör bir şarkıya yeniden ses oldum 
Sırrını çözdüm güz karaltılarının 
Karalanmış kâğıtlara 
Hiç durmadan içimdeki denizi yazdım. 
Hala ben çocukluğumun gülüşlerine müebbedim
Hala ben gölgesinde ateşler yakan
Binlerce masalın kahramanıyım
Kim dokunabilir güneşten yapraklarıma
Kim söndürebilir sözcüklerimin sevinçlerini
Ben hala sıcak bir sözüm
Ben hala binlerce çocuğun 
Göğe kaldırılmış umutlarının kanatlarıyım
Üstüme yıldız yağdığında
Bütün korkularla yüzleşirim.
Şimdi güneşi göremeyen çocuklar için
Bir üşüme titriyor göğsümde
Nadasa bırakılmış kırık yüreklerine 
Anne şefkati örtmek istiyorum
Bölüşmek istiyorum geceleri
Yüreği yaslı karanlıklarda
Bir kapı açıyorum gökyüzüne
Birlikte firar ediyoruz ay ışığına
Melek kanatlarımızla ağlıyoruz
Masallardan atılan 
Bir avuç güneşe.
Göğsüm sessizce inip kalktı karanlığın korkusunda
Bütün çocuklar adına göç ettim 
Zamanın kıraç topraklarına
Büyüdüm ve göğün mavi bahçelerine
Eşkıya türküleri söyledim
Düşlerimi ayıklarken uyandım
Buruşuk yüzlü
Siyah beyaz fotoğraflara
Ve ben kendi isyanlarımdan utandım.



Düşlerimi satacağım bu gece,
Alan var mı diye sormayacağım,
Sergileyeceğim hepsini
Unutulmuş tozlu raflarda.
Aldatılmış olsam da
Sitem etmeyeceğim
Bir zamanlar beni mutlu eden rüyalara.
Hayallerimi ödünç vereceğim bu gece,
Mutlusunu, mutsuzunu ayırmadan,
Sırları içinden almadan,
Dileklerim kaybolmadan,
Sığındığım hayalleri soldurmadan,
Bir çocuk hüznüyle
Bırakacağım onları avuçlarımdan.
Ben artık dün ki ben değilim,
Ne satılacak düşlerim,
Ne de verilecek hayallerim kaldı.
Hayat bana kollarını açsa da,
Yeni umutlar göz kırpsa da,
Bıraktığım hatıralardan korksam da,
Şimdi değil ama
Belki bir gün döneceğim onlara.



Ve
Çocuk sustu.
Gözlerini kocaman açıp
Öylece kalakaldı sevinçlerinin arasında
Uçurumlar saplandı yüreğine
Hiç olmadığı kadar
Bir korku kapladı içini
Gök gürledi küçücük kalbinin büyüyen ruhunda.
Arsız yağmurlar düstü toprağa sessizce
Düşlerinde yeşerdi bir çift özlem
Kavradı elleriyle kabuslarını
Karanlıklarını bağladı sıkıca
Hile yaptı ilk defa
Kimse görmeden hayallerinin arkasına baktı
Hıçkırıkları düştü geceye
Ketum bir müziğin eşliğinde.
Gel çocuk
Sığın korkularınla bana
Adsız sokaklarımızda bir oyun oynayalım
Sokulalım birbirimize adresleri ararken
Isınırız belki,
Belki, binlerce yıl uzaklaşırız 
Buz tutmuş ülkelerin düşlerinden
Yeniden merhaba deriz güneşe.
Belki, yıldızlarla saklambaç oynar
Sırrını çözeriz gökyüzünün
Gizlice seyrederiz gecenin döllenişini
En masum halimizle tanık oluruz günahsız sancılara
Gözbebeklerimizden doğar umutlar
Haydi çocuk aldırma kayıp zamanlarımıza
Açalım yüreklerimizi sonuna kadar
Belki melekler okşar korkularımızı.
Susma çocuk
Senin için süsledim yorgun gülümsemeleri
Çalınmış yazgılardan umutlar toplayıp
Çiçekler taktım başına.
Her sevda için sonsuzluk sözü verdim
Yalan söylediğimi anlama diye
Gözlerine bakmadım.
Alnımı ise hiç açmadım.
Gözyaşlarımı oyaladım telaşlıca
Ama çocuk
Ölümü saklayamadım
Avaz avaz bağırıp, ağıtlar yaktı ellerimize
Kırmızı dudaklarıyla buz gibi geçti yanımızdan
Aldırmadı yakarışlarımıza
Ateşe verdi heryeri, yandık
Göğüslere sığmadı feryatlar
Haydi çocuk,
Şimdi ağlayabiliriz ikimizde dilediğimizce
Parmaklarımıza kınalanmış acı ile
Silmeye çalışalım 
Bütün zamanlara sinmiş ölümün nefesini.



Biliyor musun sevgili 
Gördüğümüz onca düşle 
Geçtiğimiz kaçıncı iklim bu, 
Kaçıncı dilek tutuşlarımız kavuşmaya dair 
Hiç yazılmamış kelimelerle 
Yaşadığımız kaçıncı şehir bu.
Şimdi 
Güneşin altında kurduğumuz endamlı cümleler 
Odasız hayallerimize can veriyor
Mutlu rüyalarımızdaki sevgi 
Ezberimizdeki yıldız parıltılarıyla sevişiyor 
Bunun için 
Sevda kımıldarken içimizde 
Kuyruklu yıldızlar akıp giderken zaman tünelinde 
Hangi efsunlu gecede olduğumuza aldırmadan 
Aşkla sobeleniyoruz bir tutam gökyüzünde. 
İşte böyle sevgili 
Şimdi başlıyor gözlerimize yenik düşen 
Gölgesi büyük hasretlerin öyküsü 
Şimdi başlıyor, 
Aşka üryan kaçamak merhabalar 
Dudaklarımıza yapışan ıslaklığa dokunarak 
Bir sayfa çeviriyoruz şimdi 
Mayıs çekirgeleri fırlıyor her masum harfin arasından 
İsyankâr çığlıklarla örtüyor gecenin üstünü 
Düşlerimizin değişmesine izin vermeden 
Sabır sızmış kollarımızla kederlerimize sarılıyoruz, 
Biliyoruz, biz aynı göğün çocuklarıyız 
Bunun için merhaba diyoruz 
Sevgiye dar gelmiş kalbimizle 
Yüzümüzde açan coğrafyalara. 
Haydi, sevgili 
Gece bitmeden bana yasak gülüşlerinle seslen 
Satırlara sığdıramadığın kor zamanları 
Gözlerime yaz, 
Haydi sevgili 
Uyandır beni gölgesi derin aşktan 
Yasaklı kavuşmaların şerefine 
Kedersiz sevdalarla seviştir hüzünlerimi 
Kanatlarım kırılmadan
Şiirlerle tara saçlarımı
Işığı özlemek gibidir aşk 
Tutsaklığın adıdır aşk 
Ya da birlikte ölelim demenin 
Diğer adıdır aşk 
Haydi 
Gece son nefesini vermeden
Elimi tut ve
Töresiz ölümlere götür beni.



Hani …
Ağlasam diyorum…
Ağlasam, mısralarım tükenmeden…
Düşsem sevdanın ak yüzüne…
Puslu bir nehir gibi
ıslatsam hüzünlerimi….
Özlem…
Derinliğine vuruyor karanlıklarımın…
Masumluğum kan revan…
dokunamıyor kar beyazlarım..
Yalnızlık doğuyor kıvrımlarımdan
Söylemesi zor….
Özlüyorum hala…
Kavuşmak….
Eylüller geliyor aklıma…
Bitiremediğim yalnızlığım… 
Yurtsuz sabahlarımın üşümüşlüğü…
Ve yatağımdan gitmeyen
Hercai bir dokunuş…
Anlatması zor….
Mevsimler kavuşmalara gebe…
Sussam
Avazlar dökülürken geceden birer birer..
Saçlarıma düşen akları toplasam
Uykudan once…
Gözlerinden topladığım düşlerle
Kıyametini yaşasam karanlığın…
Sussam..sussam..
Dudaklarımda ki büyü çözülene kadar…
Hani..
Ağlasam diyorum
Dizlerinde sabahı beklerken…
Gökyüzü uzansa pencereme
Sanki, ezberleyecek gibi
Dokunsam gözlerindeki akşamlara..
Hasretlerim eskimeden koşsam
Ay bakışlı özlemlerine….
Hani
Ağlasam diyorum…diyorum da
Ağlaması çok zor…
Kefeni olmayan sevgilere…



Bu kenti bırakıp
Bir başka kente gitmek istedim.
Bir başka kentte
Bir başka hayatı yaşamak istedim.
Acıtıyordu bu kent canımı artık,
İçimde korkular birikiyordu,
Yalnızlık yabancı gibi
Ürpertiyordu bedenimi,
Gündüzler karanlık dünyama dönüşürken,
Sokaklar beni tanımıyordu.
Seni ararken bu sokaklarda,
Çaresizliğimden
Bir başka kente gitmek istedim.
Belki o kentte seni bulur, seni yaşarım,
İçimdeki türküleri sana söylerim,
Sevgimi sana veririm.
Bir şartım var ama,
Sevgime karşı sevgi isterim,
Yüreğime yürek,
Gönlüme gönül isterim,
Anlayacağın
Adam gibi adam isterim.
Bunun için bir başka kente gitmek istedim.
Seni tanıdığım zaman o kentte,
Elimi tutabilecek bir el,
Başımı yaslayacak siper isterim,
Derdim derdin,
Sevgim sevgin olmalı,
Yüreğin sadece benimle atmalı,
Gözlerine beni sığdırmalısın,
Korkum değil, efendim olmalısın,
Kalbimdeki sevda yarasını silip
Yalan yeminleri unutturmalısın.
Bunun için gitmeliyim
Bir başka kente,
Varmısın haydi söyle,
Canıma yoldaş olmaya,
İçime sevda gibi akmaya,
Adam gibi sevmeye varmısın.



İki adım öne 
İki adım geriye 
Masmavi elleri sarılsın bedenimize 
Ritim tutsun aşka 
Yüreğimizdeki kelimeler
Uçsuz bucaksız sonsuzluğu adımlasın tango. 
Bir kadının 
Etek uçlarında gülümsüyor ateş 
Asi bir müzik 
Gecenin sevişen notalarıyla 
Hayaller kuruyor 
Yıldız tutan elleri 
Sabırsız öpüşleri 
Anadan üryan soyarak 
Zamanda sancılanıyor 
Işıklar sönerken 
Ezberlenen telaşlar 
Gecede dilek tutuyor. 
Tango sabırla tutuyor omzundan aşkı 
Kasırgalar esiyor adımların arasında 
İstanbul’u sevmek gibi her figür 
Bu yüzden 
İstanbul dudaklarının kıyısında tek satır 
Tek hece ve iki kelime. 
Israrla dokunuyor melodi 
Alnının ortasındaki kırmızı mevsime 
Beline sarılıyor sıkıca 
Bıçkın bir delikanlı gibi 
Önce saçlarına 
Sonra ayaklarına çöküyor sarhoşluk 
Tutkulu beden
Tangonun önünde dizlerini kırıp 
Serseri zamanların sancılarıyla
Devam ediyor dansa
Göğe sığmıyor içindeki kor ateş. 
Gel
Göğsüme batırdığın ayın şavkıyla 
Nikâhsız gecelerin kayan yıldızlarıyla gel
Raksıma eşlik et 
Yüreğine dolanan sevdamla
Birazdan tango bitecek
Birazdan söz yorulacak
Kırgın bir köşede uyanacak gün
Coşkulu sesler
Yok saydığımız uzaklıklara yenilecek
Ama bu dans,
Bu tango 
Kendi ateşinin etrafında
Hiç bitmeyecek…
Çünkü tango
Özgür düşlerle adımlanacak…



An gelir 
Terkedemem umutlarımı 
Isyan yazılır vuslata 
Iliklerine işlerim gecenin,
Cesurca yırtılır karanlıklar 
Hüzünleri inkar edip 
Çekerim mehtabın perdelerini… 
An gelir 
Özgürlüklerim kanar yasaklarımda 
Pür telaş korkular tanıdıktır 
izlerini bırakan tutsaklıkta… 
Fırtınalar alev alır gecede 
Ten tutuşur 
Şimşekler yangındır nefeste… 
An gelir 
Düşlerim uzanır ellerine 
Eşkalini çizer sessizliğim 
Dudaklarım çaresizliği seyreder… 
Siyahımın aydınlığı olur sesin 
Sürüklenir bakışlarım gözbebeklerine 
Kirpiklerime takılır ezgiler
Eğilir öperim sevdanın ölümsüzünü…
An gelir 
Üşürüm erguvan zamanlarda 
Sokulurum usulca
sıcaklığını arar efkarlarım
mıh gibi işlenirsin içime
yüreğime serpilir sevişlerin,
Bırakırım gökkuşağımı dizlerinin önüne 
Renkler özlemle haykırır 
Kırmızıya döner hayallerim 
Yağmura dönüşür mavi 
An gelir 
Asi bir bulutun üstünde 
Geriye dönemez beyaz sevda…



Soyunurken aşk gözbebeklerimde 
Binlerce öpücük kök saldı geceye… 
Ağır ağır büyüdü isyanlar 
Ezberimdeki kelimelerin arasında.. 
Eksik bir sevda yaşandı
Ararken aydınlığı gündüzlerim…. 
Birkaç mahrem söz gezindi düşlerimde 
Can verdi hasretler… 
Oysa yıldızları tutmak isterdim 
Ruhumun kapı aralarında.. 
Rüzgarlarla koşup 
Şarkısını bulmak isterdim yüreğimin… 
Şimdi avuçlarımda sıkılı yalnızlıklar var… 
Kıyametler kopuyor bedenimde, 
Suskun bir deniz soluyor 
gecenin ağındaki sevdayı….. 
Ve ellerimde teninin kokusu 
Gizleniyor hayallerimin arkasına… 
Bilirim varsın kimsesiz denizlerimin kıyısında.. 
Yitik zamanların dudaklarına dokunamazsın, 
uzanır maviler umutsuzca güneşe 
papatyalarım unutur ağlamayı, 
Bahçemi okşar rüzgarların… 
Bilirim yüreğimde asılı durur 
Ay gamzeli dokunuşların….



Tenime değme,
Dokunma parmak uçlarınla
Dayanamam,
Okşama saçlarımı,
Bakma gözlerinle yüreğime
Katlanamam,
Dudakların değmesin dudağıma,
Aşkı soluma bedenimde
Üşürüm,
Sorgulamasın ellerin ellerimi,
Değmesin göz yaşlarıma
Akamam,
Gelme karanlık gecelerime,
Özlem öyküleri anlatma
Dinleyemem,
Ört üstümü gecenin yorganıyla,
Yak yıldızları yangınlarda
Isınamam,
Çalma bendeki anıları,
Saklama denizlerin dibine
Unutamam,
Bütün kapıları kapatma bana,
Savurma ayrılıkları yollara
Seni almadan
Gidemem...



Bir tebessüm yolla
Issız gecelerimin 
hüzün kokulu odalarına..
yıldızlarım gibi
dolaşsın hayallerimde..
Bir bakış yolla
en anlamlısından
ve en sıcağından..
Düşlerimi saklasın kirpiklerinde
Gözbebeklerin ısıtsın sevdamı…
Dudaklarımda sustur güneşi
batmadan akşamın ardına….
Dağların ötesine uçur
Güvercin umutları..
Söyle rüzgara
sarılsın  bulut sevdalarıma..
Düşsün yağmur tesellisiyle
yüreğime masumca..
Gökkuşağım,
Nasırlı türkülerim
bekleyin..
Birgün kavuşmak tutacak ellerimi..
Her şafak
bahar gibi düşer yüreğimden..
Şiirlerim sevişir 
Kutsanan gecede..
Suskunluğum gurbettir mısralarımda…
Ay sessiz
Vedalar buğulu
Yorulur yüreğimdeki melodi..
Bir senfoni çalınır
Vazgeçemediğim düşlerde..
Ağlarım…
Hasret döşenmiş gökyüzünde
Dokunamazsam yüzüne
Anlarım sevdiğim..
Anlarım…
Biz sevmeyi beceremedik…



Akşamın alacakaranlıklarına adanan
Umutlar yüklendim…
Bölük pörçük sevdaları
Görmemezlikten gelerek..
Beyaz sayfalarıma geceyi yerleştirip
Kirpiklerime ezberlettim
Müebbet susuşları…
Hiç büyümeyen bir çocuğun
Yüreğine konuk oldum…
Ve düşlerine isim buldum…
Adı alınyazım olan…..
Tadına varmak günahmı şarabın..
Eğer kaybetmiyorsan
Içindeki seni…
Vuslata varmak rüyamı yoksa
Dipsiz kuyulara ses veremiyorsan…
Son final var daha yaşanacak
Ölümden öte…
Soluğumun son demi…
Adı minik bir mucize ….
Hani..nerede mor salkım düşlerim….
Ertelediğim kavuşmalar nerede…
Saçlarıma dokunan yıldızlar nerede..
Nerede yalnızlığıma sokulan
Sahte gülüşler…
Duyarmısın bir başına ağlayan çocuğu…
Kabuk tutmaz yaralarımın
Yaşam savaşını..
Suçlu benim aslında….
Her eylülde aldandım
Gözbebeklerinin ninnilerine….
Artık dalgalar içimde gömülü…
Batık aşklar misali…
Hangi ölümsüz aşk
Mehtabı düşlerken vurulur…
Ilk cemresi susturulur mu ayışığının..
Hiç bu kadar ağır gelmemişti
Sırtımda ki düşler…
Hiç bu kadar yormamıştı
Yıldızları tek tek söndürmek..
Aç avuçlarını
Gözyaşlarımla dolduracağım…
Ve çığlıklarımı boşaltacağım
Izler bıraktığım kumsala…
Susmayın fırtınalar…
Tutuklayın kıyılarımı
Yoksa sevdamın kanatları kırılacak…



Sen aklıma geldiğinde
Göçebe yalnızlığı yaşarım,
Yitirilmiş sevinçlerimi düşünür
En derin şarkıları söylerim,
Gizlerim sevdiğimi
Hiç dönmeyecek üzere bıraktığım 
Zamanın akışına
Sonsuz boşlukta eserken özlemlerim
Sessizce sana söylerim hüzün bestemi
Yüreğine al, sakla beni..
Sen aklıma geldiğinde
Geceleri yontarım
Uzak umutların gitmişliğinde,
Ninni söylerim karanlıklara
Dönmeyeceğini bilsem bile,
Dile gelir uyanık bekleyen
Ay ışığı hüzünlerim
Yıldız yıldız ağlaşırken yitikliğin
Sessizce sana söylerim kırılgan bestemi
Yüreğine al, sakla beni…
Sen aklıma geldiğinde
Ruhumun derinliklerinde
Sır vermeyen aynalarda
Seyrederim senli düşlerimi
Şafağın ışığa doymamış saatlerinde
İçimde saklarım seni
Sarılırken gecenin ayazlığına
Öperim usul usul mavi sevmeleri
Sessizce sana söylerim yalnızlık bestemi
Yüreğine al, sakla beni…



Bağışla beni… 
Güneşi tutacaktım senin için 
tutamadım….
Ellerime 
Göğsümde uyuttuğum sensizliğin 
özlemi sinmiş… 
Avuçlarıma ise 
Ihanetin ilk ışıkları… 
Bağışla beni 
Yeryüzünün güneşi… 
Tükenmek istemiyorum 
Dokunduğum düşlerin darağacında.. 
Bırak 
Hüzün okusun kaderimi.. 
Çırpmıyor artık umut kanatlarını.. 
Öldüğünü söylüyor 
Gökkuşağı yüreğim… 
Bağışla beni… 
Dağlar kuracaktım sevda kokulu 
Kuramadım… 
Ayazlarda yattı yüreğim… 
Yosma bir rüzgar girdi koynuma.. 
ve ağladı alacakaranlığım… 
Söndür artık güneşi.. 
Bırak üşüyeyim… 
Vazgeçtim 
gözlerine düşen cemreyi tutmaktan.. 
beni bağışla…



İşte böyle sevgili Eylül…. 
Aslında ne çoktu söyleyeceklerim 
Penceremdeki hüzün renklerin uyanmadan 
Kalbimi üşüten her harfle 
Uyanmayan sabahlarını öpüp 
Günaydınlarını ağırlayacaktım dudaklarımda 
Eskitemediğim zamanlarda 
Taze bir umudu güneşe gizleyip 
Rüyalar arasından süzülecektim 
Hercai gökyüzüne 
İnan bana 
Daha sen uyanmadan 
Merhemi olacaktım güz yaralarının… 
Günbatımlarının kızıl öfkesi 
Bırak artık gölgelerin hüznüyle sevişmeyi 
Sen koy adını 
Gözlerinde sarıya çalan hasretlerin 
En çok vedaları anlat hıçkırıklar arasında 
Avucuna sızan gözyaşlarını 
Zimmetle sevdanın küskünlüğüne 
İliklerine kadar işlesin isyanlar 
İzin verme esrik bir şarkının 
Ayrılığa eşlik etmesine 
Uğurlanmış mevsimlerin serüveni olsun 
Yas tutan yağmurlar. 
Bak güneş çırılçıplak 
Bekleyişler bakire 
Şimdi zamanı işte 
Rüzgarla söyleş 
Yağmurla seviş 
Takvimlere gizle hüzünlü lekeleri 
Sessizce bekleyen göçlere aldırma 
Daha aşkın teri soğumadı teninde 
Emanet almıştık hazanı yılgın rüzgarlardan 
Bunun için 
Korkutmasın hiç eğreti ağıtlar 
Sevinçler uzak değil 
Bulutunu bekleyen yağmura 
Aç kapını gökyüzü 
Masum bir hazan girecek 
Efkarlı kucaklamalarıyla içeri. 
İşte böyle sevgili eylül 
İsyanım kayıp düşlere değil 
Küsüp giden sevişmeler üstüne 
Kızıl saçlı ninnilerin uykusuzluğuna 
Boynu bükük susmalara 
Gözü kara cümlelerin derin izlerine 
Keşke uzatabilseydim gözlerimdeki çocuğu 
Milyon kere ölmelere 
Keşke açabilseydim göçebe kuşların taşıdığı 
Sancılı mektupları 
Sararmış gülüşlere derman olsaydım yaprak yaprak
Ah eylül
Özgürlük niyetine 
Sevdalar niyetine 
Çorak topraklara tohum olup
Doğmamış güneşe uzansaydım
İlahi bir çılgınlıkla
Tüm yasaklı şarkılara
Kapını açsaydım anadan üryan.



Kızıl çöllerimde
Bakışlarıma mühürlenen
Sahillerimsin,
Ben ise 
Çırılçıplak sevdamın
Giydirilmiş umutları,
yakamozların
Sessiz ve senli
Tebessümleri,
Ayaklarına dolaşan
Kum taneleri
Belki bir rüzgar
Sığınak arayan,
Belki de bir aşkım
Saçlarında dolaşan…
Ruhum şimdi
Kıyılarında şarkı söylüyor
Gecemin rengi değişiyor
Yeminli düşlerin arasında
Daha dün
Sabahlıyordum
Nöbetçi isyanların
Zindanlarında,
Hayallerim
Darağacına asılıyordu
Meçhulleşen sokak aralarında,
Kimse inanmazdı
Sen uykudayken
Sevdiğimin sonbahar olduğuna…
Hüzünlerimin gökkuşağını
Işledim yüreğime ilmek ilmek,
Çarmıha gerildi
Çığlıklarım hesapsızca,
Gözlerimde büyüdü ölüm
Tükendi zaman
Feryat figan,
Benden habersiz
Renkler soldu sebepsiz
Güneş battı vakitsiz
Suçmudur
Kaderin içinde
Alnımıza yerleştirilen
Sevmeler, sevilmeler,
Bizim için yazılmıştı
Tutkuların içinde
Ölümüne yaşanan geceler…



Eski bir şarkının notasız melodisi ile
Yorgun bir sevdanın kavuşması
Uzanıyor bir çocuğun gözlerinden.
İki dudak arasında hüzünler yasa bürünüyor
Ne şarkı barınıyor
El yazması masallarda
Ne de özenle büyütülmüş yaşamlar
Önsözü olmayan şiirlerle avunuyor
Duvağı olmayan heceler.
Ne güzeldir her sabah uyandığında
Göğsündeki şakiye uzanıp
Anayurduna merhaba der gibi sarılmak,
Güneşin peşinden koşan martılarla
Gözlerindeki denize saklanmak,
Beklemenin her durağında
Umutlar doğurmak ne güzeldir
Ve bilirim ki
Aşk tenhada güzeldir..
Kaç mevsim eskidi biz sevişirken
Kaç şiir anadan üryan soyundu
Küçük bir odanın en kuytu yerinde
Sığındığımız hayatın içinde
Kaç hayali mühürledik dudaklarımızla.
Şimdi seyredelim yıldızları
Yüreğimizde dileklerle 
Güneşe sırtımızı dönelim
Hangi baharda öleceğimizi bilmeden.
Tek coğrafyası vardır aşkın
Tek kavuşması
Tek ayrılığı.
Gökkuşağının tek sancısı vardır
Yağmurların yüzündeki tedirgin gülüşler.
Can evimde tek sevda vardır
Uzanabildiğim kadar yakın
Tutabildiğim kadar dost
Bir giz kadar dayanıklı.
Aşktan konuşmak için
Ne zaman açıp baksam göğsümü
Penceremden içeri girer gün
Başlar içimdeki yangını saymaya..
Ne güzeldir sabah uyandığında
Bir kaynaktan fışkırırcasına
Bir yürekten diğer yüreğe akmak
Gecenin hüznü batarken
Güneşin kızıl gözlerine
Esmer düşlerin beşik kertme yeminleriyle bakmak
Ve doğacak ufuklara ad koyabilmek
Ne güzeldir.
Şimdi içimden 
Bir dağın eteğinde unutulmak geçiyor
Şimdi içimden
Baharları alıp götürmek geçiyor
Şimdi içimden
Uzun yollardan koşup anneme gitmek geçiyor
Yeni doğan bütün günlere inat.



Ellerin ne güzel. 
Her güneş doğduğunda 
Usulca aralardı perdelerimi. 
Iç geçirirdi güneş zifiri geceden kalanlara, 
Pervazsızca yanaşırdı aşk 
Yıldızlar sönerdi 
Dudakların da titreyen gün ışığında. 
Avuçlarında ışıl ışıl buseler 
Gözlerini kapardı yastığımda. 
Tek isteğim seni anlatabilmek 
Işıkları kapatılmış odalarda. 
Toprağı öpmek 
Sadık bir tohum gibi, 
Filizlenmek dudaklarının arasından. 
Yağmurlar dikiyorum şimdi 
Hayata parmakuçlarımla, 
Üryan sözler sırlarıma yaslanıyor. 
Sevda kırbaç gibi iniyor yüreğime 
Gizlerle bilenerek. 
Umut ise, 
Sanki bir mayın tarlası. 
Şifresini çöz bulutların, 
Yağan yağmurların ardından bir şarkı söyle.. 
Tüm şehir yağacak şimdi. 
Hani olur ya, belki gökkuşağı doğar gözlerinden. 
Hani olur ya, belki bir kuş uçar gökyüzü kapanmadan… 
Şimdi şiirinle bak bana 
Usulca mısralarına yerleştir. 
Oku uykumun en derin yerinde 
Düşlerimi tut silinmesin. 
Sen ninni bilirmisin, 
Benzer mi anneminkilere. 
Zaman yok, susma 
Çabucak söyle bana. 
Kim anlatabilir ay yüzlü gecelerde 
Kanat çırpan gümüş renkli kuşları. 
Korkuyorum, 
Ya incitirse yıldızlar koyu renkli hüzünlerimi. 
Sevdamı ürpertirse göçebe bir kuş sürüsü. 
Birdenmi başladı bu yağmur 
Deli sevdama bakan gözlerinde. 
Hadi saçlarıma dolanan gökkuşağını çöz. 
Özgürleştir beni 
Isyanlarımın sedef kaplı bıçak uçlarında 
Her dokunuşu sensizliğin sancısı say. 
Göğsüme batan sevdanın izleridir bunlar. 
Neden susmuyor içimdeki kelimeler 
Hasreti sığdıramıyorum hiçbir yere 
Buğulu bir güneş gibi ellerimde tutuşuyor yokluğun,
Yanıyor, yanıyor..... 
İşte seni sevmek böyle birşey…..



Akşam güneşiyle vedalaşıyor pencerem,
Az sonra yıldızlar girecek içeri.
Odama sinecek gökkubbenin loşluğu,
Sevdiğim yasaklarla birlikte...
Şarkıların hüznü bozuluyor
Yazdığım mektuplarla.
Ayışığına bulanan fırçam
Tanıdık bir resim çiziyor duvara,
Renklerin melodisi sıkışıyor ellerime.
Gökkuşağı yeşeriyor
Uzak bir selam gibi… 
Özlemlere ilişiyor gözlerim.
Adressiz sokakların köşe başlarında
Kaç bahar var bilmiyorum.
Henüz donmamış içimdeki tomurcuklar
Dallarım umutlar kadar taze.
Yüzüm güneşe dönük
Sırlarım sığınaksız.
Şimdi asi bir nehrin kıyısından bakıyorum gökyüzüne.
Bekliyorum çiçek açmasını yıldızların,
Ve ayın toprağı kavramasını.
Uzun bir öykü anlatmak geçiyor içimden
Geceden kalma karanlıklara,
Soyunuyor avuçlarım.
Şafağın eli değmeden saçlarıma
Söylenmemiş sözleri bırakıyorum 
Düş kokulu yastığıma..
Birazdan mehtapla vedalaşacak pencerem,
Gülüşlerime takılacak üryan yıldızlar.
Ezberimdeki dokunuşlarla
İçeri girecek sevdiğim yasaklar…



Gün ışığıyla oynaşıyor sessiz bakışlarım
Avazımda yankılanıyor hasretlik
Sevinçlerime uzanan ellerin
İçimdeki alaca hüzünleri okşuyor
Ayaklarım yere basmıyor o zaman
Mayıs şarkılarım 
Deli bir rüzgârla dolaşıyor başımda
Nereye koyacağımı bilemiyorum özlemini
Ne ben şehre sığıyorum
Ne de şehir bana.
Şimdi
İçime binlerce kuş konuyor
İki şehir arasında,
Saçlarıma ay düşüyor
Yılları birbirine eklerken,
Görülmemiş rüyalarım
Işıkları söndürülmüş odalarda
Yıldızlarla ıslanıyor
O an kırmızı bir yangın başlıyor başucumda
Sıcak sabahlar dokuyorum ilmek ilmek
Seninle uyandığım her güne
Şiirler adıyorum
Sabırla bekliyor kelimelerim.
Bugün tenime doğan güneş
Tenha sokaklarımın sonsuzluğunda
Ellerin gibi dokunuyor yorgun dudaklarıma
Süzülüyorum ışıkların raksında
Aşkın narına açıyorum hayal bahçemi
Ürkek bakışlarım takılıyor gözlerindeki yemine
Susuyorum
Üşümüşlüğümü unutup
Karanfiller açan ellerine sığınıyorum.
Şefkatin dokunuyor kalbime
Avuçlarında bir ömür
Tutuklu kalıyorum.



Sensizliği dinledim
Ayışığı dolan odamda
Yokluğuna sustum
Gözlerim konuştu,
Kirpiklerime sarıldı gözyaşlarım
Hasret vuruldu gecenin ayazında
Yine de sana sarıldım
Sen oldun umudum…
Rüzgarı dinledim
Masalsı rüyayı fısıldarken
Saçlarıma dokundu sevginin hüznü
Gözlerin değdi gözlerime
Asi bir sevda gibi
Yüreğim ıslandı
Çaresizlik uzandı dizlerime usulca
Sarıldım 
Uyandırmaya kıyamadım seni….
Suskular demlendi
Yokluğunun gölgesinde
Adın düştü dudaklarıma
Okşadım sen duymadan
Seni anlattım yalnızlığıma
Uyanmak varken kollarında
Sensi bir mavilik sarıldı bana
Vazgeçmedim beyazlarımdan 
Sırtımda deli bir sevda
Hayallerimi uzattım çığlık çığlığa…
Kapattım gözlerimi
Özlem haykırdı
Yollar ürperdi çağrılara
Karanlık indi masumca odama
Günbatımlarına sevdalandı güneş
Zaman durdu
Diz çöktü sevda
Boy verdi güller yasak sokaklarda
Hüküm giydi yüreğim yüreğine
Avuç içlerimde büyüdü gece
Kaçamakça buluştu
Göçebe yalnızlıklar
gece yarısında
Hıncahınç doldu gözlerim ağlamakla…..



Ruhun gülümsediğinde
avunduğun hüzünlü şiirlerle
dilinin ucundaki sevdanın adını unutma…
Hatırla
küçücük bir öpüşün sıcaklığını,
Yüreğinle giydirdiğin aşkın
çırılçıplak özlemlerini unutma…
Ve sus
Tepeden tırnağa sevdalı
gözlerin konuşsun sadece…….
Bulutlar ıslanırken
Gözyaşlarının suç olmadığını bil…
Göğün mavisine 
mucizeleri üfle dudaklarınla,
Bırak ıslık çalsın
Gözlerini kaçırdığın tutkular..
Özlediğin düşleri
kendi saçlarınla ör
parmaklarının değdiği mısralarda…
Yalnızlığın seslenirken
denizin hırçın dalgalarına
eteklerine yakamozları doldur…
Kumsalda yürü 
Itiraflarını anlatırken martılara,
Yitirme cesaretini 
kum tanelerinin ıssız bakışlarında
Yum gözlerini 
Ninnisini dinlerken yıldızların,
Unutma 
Sen binlerce yürekten birisin…
Güz yapraklarının sarısında
serseri yağmurlara uzanan
hasretin gökkuşağısın…
Ve sen
Üşümüşlüğüme sevdayı fısıldayan
Kucak kucak gecenin
ilk göz ağrısısın…



Bütün şehir ve ben ağlarken
susmayı öğrendim gözlerinde..
mırıldandığım şarkı
solgun yüzünü okşadı akşamların
iliştirdim dudaklarıma
sana söyledim usulca….
Her yağmur hüzün olurken
Gülümsemelerin süzüldü içime…
Güneş sustu,
Ay sustu
Özlemlerim konuştu sadece..
Sensizlik dolandı sabırlarıma                
Sana uzandım usulca…
Ne gitmelere gücüm var
Nede kalmaları kutlamaya..
Ben sustukça sevgi saklanacak..
Bekleyişler sonsuz
Duygular kaçak.. 
Isimsiz sabahlar eksilecek
Yeminlere aldırmadan..
Penceremde ki hayaller
Gözyaşlarıyla tükenecek usulca…
Çocukluğumdaki gibi ağlayacağım
Bozulan düşlerimin kayboluşlarına…
Biliyorum 
yenilgiler yalnız yaşanmalı
sevdalar gibi…
Özlemler özgürce birikmeli
Dokunulmayan anılarda..
Beyazlar hala beyaz
Maviler yüreğimin kıyısında..
Büyülü bir eylül hüznüyle
Sevdiğimi söylemeden gideceğim usulca…



İsyankar bedenimde
Gözlerim gözlerine düşüyor her akşam.
Yüreğim isimsiz ağıtlardayken 
Yudumluyorum bakışlarını.
Sensiz rüyaların koynunda
Seninle tükeniyorum,
Korkum seni görememek,
Bunun için
Açmıyorum sabaha gözlerimi,
Anla artık
Ben seni böyle seviyorum.
Üşüyor yüreğim yokluğunda,
Ellerim kör bakışlarda seni arıyor,
Bulutların karardığı,
Güneşin battığı an
Gurbette kalmış gibi 
Titriyor duygularım.
Böyle zamanlarda
Sana sokuluyorum usulca,
Sıcaklığını istiyor bedenim,
Avuçlarını istiyor yüreğim,
Anla artık
Ben seni böyle seviyorum.
Bazen yaşamak ağır gelse de,
Bendeki sene takılıyor gözlerim,
Biraz umutsuz, biraz yorgun
Varlığının mutluluğunu yaşıyor yüreğim.
Sana olan sevdamın derinliğinde
Gülüşümde saklanıyor hüznüm,
Mahkum ediyorum gözyaşlarımı kirpiklerime,
Sen görmeden yağıyorum kimsesiz bahçelere,
Her yeni günün başlangıcında
Dudaklarından kalbine akıyorum gizlice,
Anla artık
Ben seni böyle seviyorum.



Aklımdasın,
Tam göğsümün üstünde
Dilimin ucundasın.
Avucumdaki hayal
Düşümde ki kavgamsın
Kış ortasında
Baharlarla sardığım cümlemsin
Tenimdeki kırağılara
Alevsin,
Yolunu kaybetmiş bir şarkının
Dudağında mühürsün
Canıma düşen nehir
Göğe kurduğum bayramlarımsın
Yıldızlara bıraktığım özlemlerin
Gizli kalemisin,
Sırsın.
Sırların içinde 
Gurbetime türküsün.
Aklımdasın,
Suskun bir vaktin ortasında
Sarhoş sarılışlarımsın.
Uykumda
Soluksuz öptüğüm nöbetsin.
İki şehrin uzaklığında
Pencereme düşen güneşsin.
İstediğin hasrete sor beni
Ölesiye sevdalı
Ölesiye aklımdasın.
Bildiğim bütün heceleri gözlerinden öpen sevgili
Avuçlarımı yurt edinen hüzünlü akşamların 
Ritimsiz vuruşlarısın,
Gel nazlı uykularımın mehtabına
Düşlerimin vakitsiz firarında
Dudağındaki yıldızlarla
Yüreğimden öp beni.



Garip bir mutluluk sardı gülüşlerimi…
Çocukluğum seslendi 
Yıllar öncesinden…
Siyah önlüğümün eteklerinde uçuşan takvimler,
kara tahtaya yazdı 
cemrenin ilk düştüğü tarihi….
Sevgi anlatılmamıştı kelimelerle..
El yordamıyla buldum hayata dokunarak…
Güneş yakmıyordu tenimi,
Korkularım yoktu..
Sıcacık bir odanın varlığı 
kucaklardı gülüşlerimizi…
Doludizgin uçardım bulutlara
Henüz kırılmamış kanatlarımla…
Hep böyle sanırdım yaşamı
Annemin dizlerinde ki gibi..
Bitimsiz sevinçlere uyanırdım sabahları…
Penceremin buğusuna çizilirdi hayallerim…
Sokağa düşecek ilk çocuk çığlığını beklerdim sabırsız..
Açlığımı unutup
Sevgi çemberini çevirmeye koşardım.
En can arkadaşımla paylaşırdım 
Yüreğime düşen ilk sevda ateşini..
Hayatın hep oyun olduğunu düşleyerek
Büyürdüm yavaş yavaş….
Ne kadar güzelmiş gökkuşağını yakalamaya koşmak
ve gökyüzünü okşamak…
Maviyi çocukken sevmiştim..
Aya ilk dokunuşum da o zamandı..
yıldızların ninnisiyle avutulmayı ise
gece yarısı öğrenmiştim korkularımdan kaçarken..
Şimdi hala yıldızların ninnisini bekliyorum
Başucu umutlarımda…
yüreğimiz masallarla doluyken
yazılmasaydı kaderimiz sonbahar hüzünlerine..
keşke..
Keşke biz hep çocuk kalsaydık…..
Büyümeseydik kara kaplı defterlere yazmak için….



Sır sandılar 
Oysa aşikârdı 
Cümle âlemin nefesinden dağılıyordu 
Şehrin otağına 
Sessizliğe inat 
Katıla katıla gülüyordu 
İpeksi ellerinde unuttuğu 
Yargılanmamış günahlarla 
Ve susuyordu 
Dudağına yapışmış yeminle 
Sırların ardında. 
Sır sandılar 
Öyle demişti 
Karanlıkta yaşayan öykü 
İki sessizliği 
Usulca yan yana getirmişti 
Bir adım, bir adım daha derken 
Bir kıvılcımlık sözler kaplamıştı dünyayı
Gece yarıları
Düşler odasında
Büyük sırlar küçük sırlara eşlik etmişti 
Ve şimdi 
Kapıyı aralamanın
Tam zamanıydı.
Sır sandılar 
Sobelenmeden önce 
Efsunlanmış bir rüyadan 
Zorla uyanarak 
Yapraklarını çevirdiler hayatın 
Aslında ne çoktu yanlış adresler 
Bir kalemde sildiler 
Bir nefeste tükettiler 
Ve er kişi, hatun kişi niyetine 
Bütün duaları sessizce okudular 
Anladılar ki 
Bütün sırlar zamansızdı 
Tıpkı bütün ölümler gibi. 
Sır sandılar
Masallarda tüneyen uykuları
Mehtapsız
Yıldızsız geceleri sürdüler imgeli düşlere
Yazgıları alev aldı
Eylemleri sustu istemeden
Aslında iki bayram arası
Gündüzle geceyi nikâhlayacaklardı
Olmadı
Çünkü hep iki bayram arasında kaldılar
Ve kararı kader verdi
Yaşam bir nefsi müdafaaysa eğer
Sırları saklamanın cezası beraattı
Artık sırlar suçsuzdu.
Yaşasın masum sırlar...



Delikanlı bir nara geceye düştüğünde 
Saçlarımdaki ılık mevsimler 
Saklı sonsuzluklarla buluşur 
Yankılanan yürek atışlarıma 
Hep bir yenisi eklenir 
Susarım ve 
Gözlerimin buğusuna gizlenirim 
Sevinçlerimin avuçlarıyla alkışlarım 
Çılgın hüzünlerimi. 
İşte yine gece 
Düş vakitleri nöbet tutuyor penceremde 
Biliyorum 
Birazdan bana sığınacaklar 
Ben de onlara 
Bir ağlamak dolacak odaya gecenin zindanlığında 
Yüreğimin en ücra köşelerine 
Mürekkep lekesi gibi aşk bulaşacak 
Hasretlerimin içini 
Dudaklarından öpecek kana kana. 
Şimdi ben 
Göçebe gözlerinde sürgündeyim 
Sabrımla aklım karmakarışık 
Arsız ve yorgun umutlarım ürkek 
Dudaklarım kıpkırmızı ruhumun yanmalarından 
Tenim ise sırılsıklam 
Aşkın deliliğinde 
Dokunsalar ağlayacağım 
Sere serpe uzanmış öyküme 
Ama ağlamayacağım 
Çünkü sevdanın çöllerinden Nil geçecek daima. 
Ey gece 
Seni okumak için 
Yıldız gözlerimle bakacağım gökyüzüne 
Ey sevdam 
Seni kutsamak için 
Adaklar adayacağım sabahın ergenliğine 
Ve sen sevdiğim 
Uzakta da olsan kanıma işlemiş sevginle 
Kilitleneceğim kalbine 
Geceyi yırtıp sana ulaşacağım nefes nefese 
Sonsuzluğa dokunur gibi sükûtlarına dokunacağım. 
Birazdan şiir bitecek sevgili 
Ve ben aşk ile 
Amansızca vurulacağım kollarında 
Bütün dünyanın gözü önünde yaralarımla sevişeceğim 
Özlemlerini saracağım çırılçıplak 
Tenimin üzerine yangınlar vuracak 
Ateş alacak gülümsemelerim 
Başımdaki taçla kıyamete kadar
Göğsün daima yurdum olacak
Haydi sevdiğim yıldızları ört üzerimize
Kanatlarımıza gece konacak.



En soğuk gecelerden birini yaşıyor Ankara
Avuçlarına düşmeyen cemrelerin
Matemini tutuyor sessizce,
Kısılmış sokak lambalarının altında
Talan olmuş düşlerin
Gözyaşlarını siliyor
En sessiz gecelerden birini yaşıyor Ankara,
Kimse bilmiyor.
Şehrin sokaklarında
Yalnız utançlar yürüyor kol kola
Ayazlar savuruyor duman rengi susmaları
Yarı açık kelimeler
Mahremini açıyor ıssız kaldırımlara
Zamansız yolculukta
Ne çok sevişmek istiyor kim bilir
Bakir dolunayla…
Elim varmıyor dudaklarıma saplanan hüzünleri
Söküp atmaya
Onun yerine buruk gülüşlerimi
Göğün intiharına bırakıyorum
Keşke saplasam diyorum gecenin tam ortasına ve 
Kanatsam susmalarımı kusursuzca
İşaretlediğim her acıya
Mor denizler açsam
Keşke ağlayabilsem ağıtlarla.
Düşler görüyorum çatısız evlerin altında
Meğer ben hala çocukmuşum…
Her kışı bahar sanıyormuşum
Her masalın prensesi oluyormuşum
Şizofren şiirler yazıyormuşum yüksek sesle
Şafak vakitlerini beklemeden
Uyandırıyormuşum düşlerimi
Meğer ben hala
Bir umuda sere serpe kucak açıyormuşum.
Biliyorum
En soğuk gecelerden birini yaşıyor Ankara
Ama şimdi geceyi damıtma zamanı
Güneş doğmadan
İsyanları bastırma zamanı
Bu en soğuk gecede 
Gökyüzüne uzanıp döllenmemiş yıldızları toplama zamanı
Sabaha ertelenmeyecek nefesleri 
Harlı ateşte yakma zamanı….
Şimdi, iki düş arasında
En soğuk geceyi yaşasa da Ankara
Tırnakları sökülse de karanlıkların
Üşümüş bir ağacın altında
Sevdanın sıcaklığına sarılarak
Toprağa sırları dökme zamanı
Avuçlara düşmeyen cemrelere
Deli kuşun kanadını sorma zamanı.



Bu sabah
Güneşin kollarında uyandım,
Sıcaklığı sarmıştı bedenimi,
Tadını çıkardım, iyice sokuldum
Hissetmek için onu.
Yedi rengini aldım
Kattım mısralarımın içine,
Güneş doğarken dağlarıma
Ben dağları öptüm,
Dağlar beni,
Sen yediveren gül gibi
Yüreğimin içinde,
Bin yıllık hasretimle 
Yavaşça öptüm baharı.
Bu sabah
Çiçeklerin kokusuyla uyandım,
Hepsi avuçlarımdaydı,
Masumiyetti benim gözümde,
Mutluluğun simgesiydiler,
Her ruhun köşesinde 
Bulunur tomurcuğu,
Tek istedikleri 
Gönülden sevilmektir,
Mutlu ellerde
Bahar gibi öpülmektir.
Bu sabah
Kulaklarımda bir şarkıyla uyandım,
Kuşları uçurdum parmaklarımın arasından,
Yüreğimi yüreğine bıraktım,
Bir tebessüm kondurdum bahçeme,
Gülümseyen her sabah için
Bir dilek tuttum,
Tüm yeşillerin resmini çizdim,
Yarınları mavilere sakladım 
Ve güzelliklere yolladım,
Saçlarımda rüzgar,
Avuçlarımda mazi,
Bedenimi sararken akşamın kolları,
Yavaşça sarılıp öpeceğim baharı..



Yar sana sitemim var,
Sen olmasaydın,
Berduşların meyhanesinde sabahlamayacaktım,
Şiirleri senin için yazmayacak,
Senin için bin kere ölmeyecektim,
Her sensiz uyanışta yokluğunla 
Bin kere yıkılmayacaktım.
Ölesiye hasretim aydınlığa,
Ölesiye hasretim sevdana,
Yine deli rüzgarlarım,
Yine sabırsız baharlarım,
Yine göz yaşlarım 
Gözlerimle savaşta.
Ve yine 
Gecelerin bekçisi ben olmayacaktım.
Bu başka bir şey,
Battıkça derine
Daha derine,
Düşündükçe 
Kimsenin bilmediği denizlere
Batık gemilerle gidiyorum,
Yasak koyduğum kasvetli akşamlara,
Sevdalı düşlerle yeniliyorum,
Tek başıma,
Yapayalnız bıraktığında beni
Sensizliğimi duyurmak için
Yarım kalan şiirlerime gidiyorum.
Biliyorum
İtiraza hakkım yok,
Duyurmayacağım sana haykırışımı,
Gönlümün yangınında 
Tutuşmuş ağaçlar misali
İsyanları yaşamayacağım,
İtiraz etsem de
Her kıvılcımda seni aramayacağım.
Yar sana sitemim var,
Senden başkasını hiç sevmedim,
Umutsuzluğa inat
Senden vazgeçmedim,
Ne koyu geceler geçirdim,
Ne öksüz sabahlarda kaldım,
Yüreğimde  ki savaşı 
Esaretlerde sakladım,
Hiç bilemedin sevmeyi,
Diri diri gömülmeyi,
Her gün senin için öldüğümü görmedin,
Çiçeksiz bahçelerde 
Kurak toprağı sulamadın,
Bu toprağa hayallerinin
Yedi rengini gömmedin.
Yar sana sitemim var,
Her gece uykumu çaldığında,
Sensizlikte seni aradığım zaman,
Beni hiç sevmediğini anladım.
İşte o zaman
Çözemediğim kör düğümlere
Bir düğümde ben attım.
İstemiyorum artık,
Sen olmadığın için ağlamayacak,
Bulutlara,
Güneşe,
Mavilere bakmayacağım,
Ne seni 
Ne senin sevgini
Hatırlamaktan korkmayacağım,
Benim için çok geç kaldın,
Bütün yollar sana kapalı artık,
Pişmanlık kapını çaldığında,
Seni yüreğime almayacağım
' Gelme hiç '…



Çocuklar vardı
Umutları güneşe rakip olan,
Çocuklar vardı
Uçurtmayla göğe çıkan,
Çocuklar vardı
Siyahları maviye boyayan,
Çocuklar vardı
Oynayacak yer arayan,
Çocuklar vardı
Baharı görmeden göçen
Ve başak tarlalarında
Ağıtlarla boy süren.
Bir dünya verdik size,
Mutluluk, neşe diledik,
Hüzün hiç gelmesin dedik,
Kendimiz bile inanmadık.
Bir dünya verdik size
Yoksulluktan söz etmedik,
Savaşı istemeyiz derken
Acımasızca gözlerinizin önüne serdik.
Şimdi bize bakıyor bu çocuklar,
Umutsuzca yarınlarını izliyorlar.
Yaşamak için geldiniz
Dünyaya doya doya,
Ağaçların çiçekli dallarına,
Dağların beyaz bulutlarına çıktınız, 
Düşlere yolculuğunuzda
Solgun umutları öptünüz,
Barış şarkılarıyla büyümek isterken
Savaşın soğuk yüzüne rastladınız,
Pembeler içinde  istediğiniz hayatta
Umutlarınızla çırılçıplak kaldınız
Masum gözlerle bakarak
Bizleri suçladınız..
Çocuklar vardı
Parlak düşlerle avunan,
Şefkatli anne kollarındayken
Koparılıp sokakta kalan,
Çocuklar vardı
Bir lokma ekmek için
Temiz dünyalarını
Hayat denen gerçeğe satan,
Çocuklar vardı
Ayakları çıplak,
Gözleri çığlık çığlık,
Hepsinden acısı
Kurtlar sofrasının maşası.
Masum bir çocuk vardı
Bilmiyordu nereye gittiğini,
Yürüyordu sessiz ve hissiz,
Belki bir dünya arıyordu nefretsiz
Veya sığınacak bir yer lekesiz.
Dayanamıyordu artık bu küçük beden,
İsyanları yazıyordu yüreği,
Gözlerinden akarken hüzünleri,
Sorguluyordu yaşayamadığı sevgileri,
Tutamıyordu zamanı avuçlarında,
Hayatın yükü kaldıkça omuzlarında,
Bilmiyordu,
Daha çok ağlayacağını sokaklarda.
Bakmayın yüzümüze çocuklarım
Başımı kaldıramam size,
Yüzünüze bakamam özgürce,
Yok diyemem sevdiklerinize,
Tutulmamış sözler için
Karşınızda duramam öylece.
Bizi affedin, beni affedin
Bakamıyorum yüzünüze,
Korkuyorum girmeye gönül bahçenize,
Düşmesin kötülük körpe yüreklerinize,
Hayat yalan dolu bir masal,
Yüzlerde maskeli gülüşler var,
Dudaklar başka söyler,
Gözlerde ise sahte bakışlar,
Uğramasın size hüzünlerle acılar,
Korkutmasın sahipsiz karanlıklar,
Yaşayın çocukluğunuzu bizlere inat,
Asın yıldızlara uçan bir kanat,
Küçücük yüreklerinizle biz büyüklere,
Verin sevgileri kucak kucak..



Ne zaman cümlelerim sabırlarıma isyan etse 
Susuyorum, 
O an küsüyorum imgelerime, 
Geceyi bir uçtan bir uca 
Sorgusuzca kışkırtıyorum, 
Sakladığım ışığı 
Göğsümdeki zifiri karanlıkta 
Kalbime gömüyorum. 
Biliyorum, 
Korkmak yakışmaz bana 
Düşlerime aşk tohumları saçılırken, 
Yüreğim yorulmaz bakir olmayan hüzünlerime inat 
Bağrıma düşen sevda sürgünlüğümde susmaz, 
Çırılçıplak yankılanır sözlerim, 
Tut yüreğimi 
Umutlarından artakalan hayallerinle, 
Aşkı yazan ellerinle 
Odamdaki şafakları topla, 
Onlar ki çöllerinde açan suskun sevinçlerim, 
Onlar ki 
Sol yanımda uykusuz kalan gündönümlerim... 
Şimdi hangi şiirdeyim, 
Hangi imge ısıtıyor beni, 
Hangi mısralarım umut kokuyor bilmiyorum, 
Şimdi ben, 
İki susmak arasında 
Hasretin yüzüme vuran sağanaklarıyla 
Dallarına konuyorum gecenin… 
Üryan sevişmelerden savrulan hüzünler 
Rüzgâr rüzgâr yağıyor yıldızlarıma, 
Kara bulutlar süzülüyor göğü öpen dudaklarımdan, 
Sırrını tutamıyorum dualarımın 
Usulca sokuluyorum aydan utanarak. 
İşte yine gece 
Yine isyan ediyor cümlelerim sabırlarıma, 
Asi bir iklim gibi 
Bahar uç veriyor düşsel kavuşmalarımda, 
Küçük bir masalın büyüyen gölgesinde 
Avuç avuç sevdayı yudumluyorum, 
Alınyazısı masmavi olan aşkların
Yaralarını sarıyorum,
Sığın kalbime ey sevdam,
Dört duvar arası tenimde
Sessiz kıyametlerim ol,
Bize iyi bak müebbetliğimizde,
Cezamız ne olursa olsun
Kapıyı her çaldığımda sen aç
Al beni içeri,
Sakla kadim günahlarına
Suçuna ortak olsun yüreğim....



Kaç gece suçsuz yere cezalandı 
Günahın tuzaklarında.
Kaç gece kalemini düşürdü 
Yıldızları ararken gözlerinde.
Özge bir düş sustu içten içe
Bunun için
Yazacaklarım bitmedi,
Yarım kalan asırlık umut hikayelerinde.
Hayatın anlamı bu olsa gerek,
Binlerce yıldızı  toplayıp
Ayın şavkıyla kınalamak ve
Mühürlemek gökkubbeye.
Neyim var ki sabır ve özlemden başka.
Sen alnıma yazılacak en güzel kader,
Iç çekişlerime sorulan son arzu
Sevdamda biriktirdiğim isyanımsın.
Kök sal hasretime deniz kokunla
Arama rüzgarlarımda kendini
Bulamazsın, 
Saklımdasın…..
Söylemek istersinde söyleyemezsin ya,
Işte o an 
Masum bir dans belirir içimde,
Sabıkasız hüznü kuşanır ayaklarım
Sensizlik adım adım kaybolur.
Şimdi ellerimi tut usulca,
Farzet dağlarımın en güzel mevsimleri avuçlarında,
Farzet özlemi hiç tanımamış rüzgarlarımız.
Hangi çiçeği sakladıysan arkana
Karlar eridiğinde 
Mayısın çocuğuna ver.
Ver ki dağların ardından gülümsesin güneş.
Ben senden dinledim çaresiz bir gözyaşının hikayesini,
Okyanusta bir damla su olmayı
Senin denizinde öğrendim.
Yalnızlıkların kıyılarına uzanıp
Serseri martılarla şarkı söylemeyi seninle sevdim.
Şimdi bir koku var içimde
Bahar akşamlarını kıskandıran,
Rengi kırmızı, rengi mor
Cemre gibi düşüyor gizlerime.
Umurumda değil unutulmuş şiirlerin lekesi,
Kendi sevinçlerimi yazıyorum yüzüm yüzünde
Mahcup bir çocuk edasıyla kelimeleşiyorsun içimde.
Saymak mümkün gökyüzünde ki yıldızları tek tek
Hangisi senin adını taşır
Sen hangisinde yaşıyorsun.
Öpüp kokladığım,
Sus….söyleme sürgünlüğümün adresini
Duam gibi
Saklımdasın,
Saklımdasın….



Mevsimsiz sevişmelerin tam zamanı…
Eylül gibi dokunaklı 
ve fütursuzca bırakılan aşkın ilanı…
hazana uygun olmalı hüzünler..
firari…mahcup..
kavuşmaların güze dönüşü,
sarı saçlı yılların
solgun çığlıkları…
sarhoş naraların mezesi gibi…
Söylenmemişleri söylemenin tam zamanı….
Bedeni yok kelimelerin…
Sabırlar tükenmeden
Söyle söyleceklerini…
Ihbar et içindeki tüm matemleri
Dudağının kenarında ki
Sonbaharı gizleme…
Bırak serpilsinler
Hüznün suskun hecelerine….
Şimdi yağmurların tam zamanı….
Bulutların bozgunluğa uğradığı an…
Uzan ıslak çimenlerin üstüne
Düşler insin sağanaklarla…
Yum gözlerini 
ve her sabah 
damlaların hasretiyle uyan…
Üşütme güneşi….
Özlemleri yolla gökyüzüne uçurtmalarla
Hercai bir rüzgarın
Yüreğine dol sonsuzca…
Mavi ol…
Deniz ol…
Istersen kendin ol….
Yağ yağabildiğin kadar…
Incecik bir yarayı sarar gibi…
Vakit güz…
Inan şimdi tam zamanı…..



Gecenin en kasvetli yerinde
Özlem öyküleri barındıran
Nöbetçi bir rüya gibi
Odama girdi anılar,
Solmuştu renkleri
Kimi yanları kırık
Kimi yanları çatlak
Bir anı kervanına girdiler yavaş yavaş.
Çırılçıplak duygular
Yorgun yaşamın suçlusuydular,
Sevgilere ve ölüme
Meydan okuyorlardı.
Adını bile bilmediğim
Susmaların içinde
Kendimle konuştum.
Aklamak istedim karanlıktaki anıları,
Yalnızlığımın uykularından çıktım
Öyle bir yalnızlık ki
Her anıyı öpüyor alnından.
Bir öykü var içinde
Benim susuşum kadar haykırıyor
Dikiyor anıtını ihanetin
Korkmadan duruyor namlunun önünde
Bir tüfek patlaması gibi
Yankılanıyor çürüttüğü yürekte,
Sonra kuytulardan seslenip
Tökezleyerek gidiyor
Aldatıların vurulduğu yere,
Şimdi bende kurşuna diziyorum anıları
Kelepçeyi vuruyorum gönlüme
Güne küskün sabahçı kahvelerinde 
Demliyorum yeniden
Tahta masalara kazıyorum,
Cüzzamlı sevgileri anlatıyorum
Sigaramın son dumanına,
Omuzlarım çökse bile
İnadına dik tutuyorum başımı anılara..



Yüzüme bir hilal düştü geceden….
Ve yaşamın bilmeceleri….
Ne uyuduğum damlar ses verdi…
Ne de yitirdiğim  geceler….
Diktatör bir haykırış
Ezdi geçti kayan yıldızı…
Karanlıklar inceldi
Umuda haykıran yürekler gibi….
Bedenim sancılı
Yüzüme vuruyor özgürlüğün gölgesi…
İnandığım doğrular küskün
Yalanlar bir adım önde koşuyor..
Kan damlıyor
Yüreğe dilden….
Anlatacak çok şey var…
Namlulara sürülmüş kelimeler..
Ve yüzü olmayan ölüm..
Ödül bir madalya…
Eğer başarabilirsek
Ağlamaları durdurmaya….
Sorma suçlu kim diye…..
Emeğin terini hiç sorma…
Hükmü varmı direnişin 
Aşığın kara bir bulutsa eğer....
Yağmalandıysa yağmurların
Bozguna uğramış öfkelerle…
Ne suçu var sığınakların…
Soruyorum hayata
Ne suçu var
çiçeği bile vatan gibi sevenin…
Sen üzülme yetimim…
Bırak tarih yazsın 
Şahlanan Yurdumun manzaralarını…..
Ölü sevinçler
Savunmasız çocuklar gibi…
Zafersiz çığlıkların şerefine kalkıyor
Şiddete ortak eller…
Göz yaşlarını paylaşıyor bebeler…
Küf kokuyor toprak..
Yüreğimi görmüyor kimse…
Duyulmuyor haykırışlarım
Ağıtların sesinden…
Vurulup düşüyor sabahlar
Güneşi görmeden…
Darağacına asılı binlerce yıldız…
Son kez bakıyor gökyüzüne..
Ve ben…
Süngülenmiş tüm sevgiler için
Insanlık hakkımı kullanıp
Cellatı olmak istiyorum
Tetiği çeken ellerin….



Kâinatı topla 
ayaklarının ucuna 
şehirleri öp yüreğinden
gümüş aynaları 
çıkar sandığından 
gözlerin büyülü mü 
bak kendine… 
Siyah kanatlı kuşlar 
geçiyor eskiyen zamandan.. 
karaları bağlıyor kıyametler.. 
neyin ağıdı bu, 
hangi sevda 
örtüyor üstümü 
külleriyle… 
Yalnız gecelerin ayazında
özlemleri emziren kim
dudaklarında 
karanfil taşıyan kadınlar 
giyinin siyahları, 
bu gece raks edecek 
endülüs kırmızıyla… 
Volta at gökyüzünde, 
yıldızlar mı çıplak 
ruhun mu giydirilmemiş. 
anlamak için 
dokun… 
ölüm var mı 
sor ay ışığına. 
işaret ediyorsa 
kaf dağını eğer 
ayrılıklarla birlikte  çek zılgıtı… 
Onurlu bir yenilgi seç
içindeki çocuğa inat 
büyü… 
masalları bitir bir vuruşta 
yüzünü acıtan tebessümleri 
hayal dünyanla yık 
sonbaharı uçur yaprakların arasında 
kaybol 
hüznü seyrederken. 
anlarsın, 
bazen sevmek çok gelir…



Uyandığımda 
Gökyüzü gözlerini kaçırıyordu benden.. 
Güneş bulutların ardında saklı.. 
Gözlerini arıyorum…yok.. 
Yağmurlara karışmış.. 
Sığınaklarım ise çaresiz… 
Saklayamıyor vedanın sağanaklarını… 
Birşey söyleme…sus.. 
Söz de verme 
sabaha düşen güneşin ışıklarına
Gidersen eğer
Silme gökkuşağımın renklerini.. 
Sıradan olmalı gidişin.. 
Dönecekmiş gibi…
Kirpiklerinin gölgesinde
beklerim ben…..
Şimdi 
Tek başıma yürüyorum dolunaya.. 
Bitirilmemiş şarkılarım, 
Masallarım var …
Muradına ermemiş daha..
Yas tutmayı bekleyen 
Dokunuşlarım var…
Ve tükenmeyen sözlerim…
Yoksa 
nasıl anlatırım bu şehire
yokluğunun mühürlenen özlemini… 
Bak..çağırıyor gece…
hazan düşmüş gözlerinle…
bir bir sönüyor yıldızlar....
biliyorum gideceksin
gecenin yaralarını sarmadan….
Haykırışlarım nafile…
gitme demeyeceğim…
bile bile ellerimin üşüyeceğini 
dokunacağım ayrılığa…
son kez
bir tek şey isteyeceğim senden..
Sessizce giderken
düşlerimi bana bırak…



Islanır kaldırımlar
Kırılgan bakışların gözyaşlarıyla…
Öksüz bir nefesin çığlığıyla uyanır 
Kara perdeli pencereler..
Hırsızını arar
Tövbekar çıkmaz sokaklar…
İsyanlaşır gece
Gün doğumlarının kızıl yangınlarına..
Öfkeli bir karaltı kaplar
Düşlerin gözlerini,
Şahlanır ayrılıklar..
Sarhoş naralarda
son nefesini verir sokaklar…
Aşk darağacına asılır
Sevdanın dizlerinde uyurken…
Ne sorgusu yapılır
Nede son isteği sorulur…
Susturulur duaların umutlarında,
Şafaklar dinler son masalını…
Randevusuna giden karasevdalar gibi
hiç susmadan
yenilgilerin omuzunda ağlar sokaklar…
Ve hala yaşadığımı hissettirir
Kalbim ağlarken 
Dönmesini beklediğim sevdalar….



Eski aşklar yok artık 
eski şarkılar gibi….. 
bütün aşklar suçlu şimdi 
vuruldular düşlerin kıyısında, 
Yalınayak dolaştılar meçhullerde 
Tarumar oldular 
Vefasızlığın suskun bahçelerinde…. 
Esir şimdi aşklar 
Tutku ve isyanın uykusuz gecelerine.. 
Sevdaya dokunmayı unuttu 
Parmak uçlarıyla 
Destanlar yazamadı 
Ferhata, mecnuna ve kereme inat 
Çöller haykıramadı hasretleri 
Bitkin düştü hüzünler 
Yaralı yüreklerin ağıtlarında…. 
Eski aşklar yok artık 
Tüketildi bir avuç yalanın 
Yarım kalmış baharlarında… 
Gülümsemeyi unuttu gece masalları 
Yıldızların dudaklarında 
Ağaçlara kazınılmadı isimler 
Kurutulmadı defter arasında çiçekler 
Hesapsızca harcandı sevmeler… 
Esir şimdi aşklar 
Tenimize dolanan kısacık rüzgara 
Hiç konuşmadı pusuya düşürülen umutlar 
Parçalandı, bölündü, yaralar aldı 
Üşüdü yalnız bir hücrede 
Duyguları müebbet 
Vedaları gardiyan… 
Eski aşklar yok artık 
siyah beyaz filmler gibi… 
Ölümüne sevdalanmak, 
Sevdası için ölmek 
hiç olmamışçasına vefasızdı şimdi 
ve feri bitmiş yeminlerin 
bir gecelik rüyalara yenilmesi gibi… 
sadakatler mahzun, 
ihanetler sevmeyi unuttu kendi yüreğinde 
Elimizde buruk vedalar başı boş… 
Ya eski aşklar yok şimdi 
Yada ben eskilerde kaldım sessiz ve derin….



Yorumsuz bir yaşamın
Tersyüz edilmiş suçları,
Anlatın hadi
Hükümsüz kehanetlerinizi
Zamansız sözlerinizin izlerini
Çarşaf gibi serin günlerin üstüne,
Hangi vicdan bu kadar güçlüdür
Şimdi nasıl ödenir bu borç
Çalınmış hayaller karşısında,
Susmayın,
Gözü kara kelimelerinizle
Silin soylu eylemlerin yaralarını
Ezberlenen dualarla temizleyin
Irzına geçilmiş umutları.
Kim vurduya giden dost sarılışları nerede şimdi
Bu kadar kolay mı şakağından vurmak dünyayı
Hileli yarınlarla sözleşme yapmak
Hileli kâğıtlar dağıtmak yaşama
Bu kadar kolay mı? 
Bir an için maskenizi indirin yüreğinizden
Unuttuğunuz yüzlere bakın
Onların da bir gün çocuk olduklarını,
Siyaha dönüşmeyen ak umutlar taşıdıklarını hatırlayın
Ve gülümseyin ne olur
Küçücük bir gülümseme bu kadar pahalı, 
Bu kadar imkânsız mı? 
Bir sabah uyandığınızda
Yüreğiniz toprak olsun
Yüzünüz gökyüzü
Hala sakladığınız o çocuğun parmaklarıyla
Dikin sevgiyi toprağınıza
Büyülü yağmurlar dileyin gözlerinizi kapayarak
Korkmadan ıslanın tüm susuzluğunuzla
Yeniden dinleyin
Annelerinizin göğsünden akan ak ninnileri
Sevda ormanlarında s/özleşin kedersiz doğan ay ile
Ve alkış tutun rüzgâra eğildikçe ağaçlar
Gözlerinizi kaçırmadan bakın
Bir tutam sevgiden doğan güneşe.
Ah o öfke zamanlarının
Saklı kalmış yanık heceleri
Nasıl da ipini çekerler sabırların
Nasıl da sancılanırlar dudaktan düşerken
Bu yüzden,
Şehvetle sararlar sıradışı düşleri
İsyanları pekiştirirler kendi masallarında.
Hemen ellerinizi uzatın yaşama ve sıkıca tutun
İçinizdeki sevgiyle aydınlatın cümlelerinizi 
Bir tutam gülüşle şifresini çözün kavgaların
Baharla sevişin uzun uzun
Adını emek koyun
Taşralı sevinçlerinize daldırın ellerinizi 
Kucaklayın şimdi beni, sizi, bizi
Dünyanın en güzel bahçesine 
Adı sevmek olan 
Adı sevgi olan tohumlar dikin
Başağa dursun yedi iklim
Bütün öfkelere inat onurluca büyüsün.



Kırların nazlı papatyasıydın,
Gelinciklerin kırmızısı dudaklarında,
Güneşin ışığı gözlerinde dururdu her an,
Göğe tırmanan umutların,
Uçsuz bucaksız sevdaların vardı,
Hayallerin yıldızlara meydan okurdu,
Bir ırmak kadar coşkulu,
Türkü gibi içliydi yüreğin,
Sıcak bir gülümseme,
Ilık bir rüzgardı sevgin,
Bir tomurcuktun gül dalında, 
Gonca oldun, üşüdün kar taneleriyle 
Ansızın bir gecede soldun.
Şimdi hangi bağın gülü oldun.
Bu sabah yine yüreğim yanıyor,
Artık yas çiçekleri bahçemde,
Seni arıyorum soğuk gecelerde,
Üşüyorsan sarmalıyım bedenimle,
Yüreğim öksüz feryatlarla kanıyor,
Senin için yas tutuyor baharlar.
Canım yanıyor senli düşlerimde,
Bir ateş ki acımasızca büyüyor içimde.
Gözyaşlarım suluyor çiçeklerini,
Ellerim kara toprakları seviyor sen diye,
Papatyalar diziyorum kabrine,
Dualar yolluyorum senin için rabbime,
Gölge oluyorum selvilerin yerine,
Gelinliğini düşlerken hayalimde
Kefeni giydiriyorum gelinliğin yerine.
Bil ki bebeğim,
Bedenim burada kalsa da
Ruhum senin yanında,
Korkma, annen her an başucunda,
Kürek kürek atsamda 
Kara toprağı üstüne,
O gülen yüzünle uğurla beni,
Sensizlik çökse de gözlerime,
Doyamasam fani dünyada sevgine,
Tarifsiz ıstırabımın içinde,
Uyutmadan gitmeyeceğim seni,
Sevdiğin ninnilerin eşliğinde.
(yüreği evlat acısıyla yananlar için)



Sakladığın sevda sözleriyle
Bana gel,
Tek dokunuşla dağıt bulutları
Sorgulama sırtındaki umutları
Bilemezsin, duyamazsın
Sisle kaplı haykırışları
Yorgun bir gecenin sabahında
Mağrur özlemlerin ardında
İçinde sen olan bana gel.
Kır isyan zincirlerini 
Bana gel, 
Seherleri sığdır içine 
Anadan üryan 
Aksın düşlerin geceye
Aşkı örtme ürpertilerle
Bir meşale gibi yan yanabildiğince
Ellerini uzat mor çiçekli yağmurlarıma
Bulutları kuşatırcasına 
Öfkeleri boşaltırcasına 
İçinde sen olan bana gel.
Her baharda, her hazanda
Bana gel,
Tutulmaya gör sevda ateşine
Gözyaşım senin adın olsun
Yağmurlar gibi pencereme vursun
Damla damla ak yüreğime
Bir çiçeğin filizlenişi gibi
Hasretin dokunuşu gibi
Utangaç bir gecenin bağrında
İçinde sen olan bana gel.
Zamanı yok sevmenin biliyorsun
Bana gel,
Hiç beklenmedik bir anda
Tüy gibi in sevdama
Çılgınca, cesurca
Tenimdeki zamanın çığlığıyla
Hece hece sınırladığın aşkınla
Yok oluşları yaşadığın varlığınla
Üşüdüğün güneşte sokul göz bebeklerime
Çare yok
İçinde sen olan bana gel.



Farkında değilsin
Kar taneleri içinde eriyor karşılıksız duyguların
Mutlu cümleler kuramıyorsun
Yatağı kurumuş hayallerinde
Özgür değil aşk sende
Çünkü
Sadece sen seviyorsun….
Yüreğin sancılı, sözlerinin mevzusu derin
Uçucu dileklerin kendini sağaltıyor
Tinsel mahzenlerinde.
İsyan olup haykırıyor her mısra
kapanmaz yaralarında.
Kış ortasında güz güneşi olabilseydin keşke
Yüreğe sığmayan sevdaları anlayabilseydin keşke
Tek kişilik destanlarını
Bir zemheri iniltisiyle yazmasaydın keşke.
Bak omuzların çökmüş hasret taşımaktan
Kederler yıkıyor yüzünü
Demir parmaklıkların ardından
Mayıslar korkutuyor 
Gece yarısı kurduğun düşleri.
Her bakışın son söz gibi.
Saklanma göğsünde dörtnala koşan sevdandan
Aşkın başladığı yere dön puslu yüreğinle
Nefesinden taşan kinle yasa bürün
Istırapların ağıt karıyor ellerinle
Tenin kafiyesizce zikrediyor 
Saklı sevdanın yörüngesinde.
Öfkeye ve hasrete bulanmış şiirlerini yaz durmadan,
Kâğıda vurduğun kaleminden 
Karanlık sıçratma.
Ayakaltı meyhanelerine benzemesin cümlelerin
Korkularını teselli et 
Virgüllerle ayırma itiraflarını
Hasret çektiğin yılların üstünü
Istıraplarla ört
Ama bana dokunma…
Çünkü ben
Umutlu bir sürgünüm.



Dün akşam televizyonda Çocuk Esirgeme Kurumunda yavrularımıza yapılan vahşeti seyrederken önce ana, sonra kadın ve insan kimliğimle yüreğimin derinliklerinde duyduğum sızıyı anlatacak kelime bulamıyorum. Bunu yapan insanlarda MERHAMET, VİCDAN ve ALLAH KORKUSU olmadığına karar verdim. Bunları insan diye adlandırmamızın bile mümkün olmadığını gördüm. Ekranda gösterilen acımasızlığı seyretmeye dayanamadım. Çocukların çığlıkları, korku dolu gözleri ve ağlarken anne diye ağlamaları beni yıktı desem abartmış olmam. Saatlerce gözyaşım dinmedi. İsyan etti yüreğimle bedenim o küçücük yavruların yerine. Sanki suçlu ben gibi bakamam inanın onların gözlerine. 
Bilmiyorum içinizde hiç Çocuk Esirgeme Kurumuna giden oldu mu. Ben yıllarca bu kurumu ziyaret ettim ve çocuklarla birebir beraberliğim oldu. Boş zamanlarımda onların fiziki ve manevi ihtiyaçlarını gidermeye çalıştım. Arada oradaki çocukları evime misafir ederdim. Hafta sonları bir çocuğu evime getirir (özel izinle)   ihtiyaçlarını giderir banyosunu yaptırıp sonra tekrar yuvasına geri götürürdüm. Sonradan fark ettim ki bu yaptığım çocuklara iyilikten çok zarar veriyor. Çünkü gelip ev ortamını görüyorlar, evin çocuklarını izliyorlar yani sihirli değnekle bir gecelik pembe bir rüya yaşayıp yine sihirli değnekle bu rüyadan uyanıyorlar. 
Bu sebeplerden ötürü, mutsuzluklarına mutsuzluk katmamak için bunu yapmamaya karar verdim ve sadece yuvaya ziyaretimle onları sevindirmeye devam ettim. Oraya gittiğiniz zaman onların size koşmasını, sizi hasretle karşılamasını bir görseniz içiniz burkulur ve onların kaderine siz üzülürsünüz kendi kaderiniz gibi. Koşar gelirler ve size anne diye seslenirler..Eteklerinize yapışırlar, gideceksiniz diye korkup yanınızdan ayrılmak istemezler. Hatta elinizi hiç bırakmazlar. Oradan ayrılırken beni bırakma diye ağlarlar. İşte o anlarda her şeyin suçlusunu kendiniz gibi görürsünüz. Kendi çocuklarınızla kıyaslarsınız. Acaba bu yavrularında anası babası olsa nasıl olurlardı diye düşünürsünüz. Fakat çocukların gözlerine her baktığınızda onlarda eksik olan şeyi hemen fark edersiniz “SEVGİ”..Çocuklar bu muhteşem duygunun gölgesine bile sığınamadan büyürler ve hayatın acımasız perdelerinden birinde başarabildikleri kadar sağlıklı ruh halleriyle rollerine devam ederler.. Şunu hiç unutmazlar “Hayat Acımasızdır”.. Sevgi gördükleri zaman şaşırırlar bunu yüreklerine sığdırmak için çok çaba harcarlar.. En büyük susuzlukları olan sevgiyi çöllerde aramaya devam ederler. 
Evet sevgili arkadaşlarım bu çocukları birazda olsa yakından tanıyan biri olarak tuvalime çizmeye çalıştım. Biz bir ressamız. Boya ve fırça bizim elimizde. Harika resimler çizmek bizim elimizde. Karanlık renkleri aydınlatmak ta bizim elimizde.. Nemi yapabiliriz? Küçücükte olsa muhakkak onlar için yapacaklarımızın olduğuna inanıyorum.. Gidin görün derim öncelikle. Bu duyguları yaşayın birebir ve kararınızı o zaman verin. İnanıyorum ki içinizden, yüreğinizden gelen sesi duyacaksınız ve onların saçlarını sımsıcak ellerinizle okşayacaksınız, gözlerinin yaşlarını yüreğinizin mendiliyle sileceksiniz.. 
Haydi dostlar, ne yaparsak yapalım fakat şunu unutmayalım. Onlar bizim aynamız, geleceğimiz, yarınımız. Dinleyin küçücük yüreklerin sesini bizi çağırıyorlar.. Fısıltıyla sevginizi getirmeyi unutmayın diyorlar..



Gökyüzünün Adı İsyan
Sizin hiç gökyüzünüz oldumu? 
Benim yıldızım diyebildinizmi gece bir başka güzelken… 
Ayışığının kollarında uydunuzmu ninnilerini söylerken.... 
İçimde büyülü bir özlem var. Avutmaya çalışır geceye çalan gündüzümü. Dörtnala sevişen raksın melodisine gizlenir mahcup buluşmalar. Sonra göğsüne iner usulca..Iskalanır hayallerim…Kelimeler göz göze gelir…yargılanır mısralar..Ağır ağır perdesi iner hayatın… 
Bırak uyku ihanet etsin geceye. Kaybedecek neyin var aşktan başka. Gözleri hüzne küsmüş şarkıları bırak ardında. İnadına yaz, inadına kokla ve inadına yüreğini at mısralara…Ayrılık ve ölümden öte yolmu var..sor dudağında ki kırılmış camdan bakışlara…. 
Siz hiç gökyüzüne aşık oldunuz mu? 
Güneşin karasını silmeye çalıştınızmı mavinin yedinci katında… 
Eşkiya bir yüreğin savaşında yenildinizmi son bir kez sarılamadan hayata…. 
Hoyrat bir sessizlik dolaşır şehrin sokaklarında. Omuzlarına oturan hayat yığılıp kalır kaldırımlara. Yürüyemezsin…Zaman usulca tetiği çektiğinde vurgun yemiş vedalar rotasızdır artık…tükenişler başlamıştır…kayıp adresler gibi bulunmayı unutmuş yalnızlıklarda.. 
Ne leyla olabilirsin ne aslı…ağıtlar dokunur her rüzgara..çöller sağır, dağlar ketumdur..dolaştıkça daha çok batarsın..battıkça daha çok dolaşırsın…Ta ki Aragonun Elsanın gözlerine bıraktığı mektupları buluncaya dek. İşte o an melteme dönüşür çöl rüzgarları..özlemlerle dolu olsa da dudaklarına bırakır hafif bir tebessümü…hecelersin sevdayı takatin kesilinceye kadar… 
Terketme zamanı gelmiştir düşlerimi…Telaşlı bir yalnızlık eşlik eder sancılarıma… Ağlasam…ağlayamam..annem yokki sesimi duyacak...Kim duyacak beni ondan başka…Bunun için susarım, bunun için üşürüm severken..Kaçınılmaz mevsimler gibi sürgünlüğüm. Kanatlarımı bilinmezliklere çırparım..kaf dağının ardındaki bahara süzülürüm sessizce. Birtek ben bilirim içimin hazan olduğunu..ve gömün derim…gömün yüreğimden fışkıran sevgiyi masallara….bilirim ki mutluluk sadece masallarda var.. 
Sessiz bir çığlık düşer dudaklarımdan…sorarım kimse duymadan...
Sizin avuçlarınızda hiç gökyüzünüz öldümü....................



Üzerinden yıllar geçse,
Büyüsem her gün yeni bir öfkeyle,
Anlatsam kaderime isyanımı
Rüyalarımdaki sensizlikle.
Güneş her gün doğsa,
Her gün batsa,
Dünya dönebildiği kadar dönse,
Bir gerçeğim var kimse bilmese de,
Benim özlemim sana daha da büyüse,
Büyüdükçe  sorsam 
Baba neredesin diye.
Mektuplar yazdım
Gönderemedim.
Kağıtlarda satırları hep sildim.
Yazdım yollayamadım,
Yolladım okuyamadın.
Yinede bıkmadan
Sana hep yazdım baba.
Seni özledim diyerek
Başlamalıyım mektubuma,
Veya,
Canım babam demeliyim.
Hatırını sorduktan sonra
Bayramın geldiğini söylemeliyim.
Beni kahreden,
Yüreğime hançer gibi saplanan 
Bayramı anlatmalıyım sana.
Bu bayramlarda
Benim nasıl bittiğimi
Görmelisin baba.
Ben bu bayramlarda
Özlemime zincirler vurup
İsyanımı hapsettim,
Haykırışlarımı yastıklarda sakladım,
Göz yaşlarım yanağımdan akarken
Gökteki yıldızlara
Babamı gördünüz mü diye sordum.
Bayramı hep seninle yaşadım.
Ellerinden tutup seninle gezdim,
Bayramlığımı seninle aldım.
Sensiz  bayramı hiç düşünmedim,
Yine de bu bayramlarda 
Seni hiç bulamadım baba.
Bu gece düşlerimle sözleştim,
Her zaman hayal ettiğim gibi
Seninle evimizde buluşacağız,
Koltuğunda oturup,
Gazeteni okuyacaksın.
Yada o koltukta sohbet edeceğiz,
Beni dinleyip
Başımı okşayacaksın
Dizlerinde bütün dertlerimi
Unutacağım baba.
Yemeğimizi  beraber yiyeceğiz,
Sen baba sandalyesine oturacaksın,
Mutluluk
Soframızın en nadide yemeği olacak,
Kahkahalarımız 
En sevdiğimiz müzikleri
Hatırlatacak bize.
Sana bakıp
Babam gibi olmalıyım diye düşüneceğim,
Seni korkularımın 
Bekçisi olarak göreceğim.
Beni sen yatırmalısın baba.
Sevmelisin beni uyuyuncaya kadar.
Ellerini yüreğimde hissetmeliyim,
Şefkatini duymalıyım.
Uyumadan sana küçük sırlarımı anlatmalıyım,
Belki de gizli aşklarımı.
Sen olmadan hayatın çok zor olduğunu,
Söylemesem de sezmelisin baba.
Uyuduktan sonra
Beni huzurlu düşlere emanet edip
Odamdan öyle çıkmalısın.
Küçük bir buseyle veda edip,
Hoşça kal demelisin bana.
Kelimeler boğazımı tıkasa da,
Veda etmeye dilim varmasa da,
Her mektubun sonunda olduğu gibi
Ellerinden öpüp ayrılmalıyım baba.
Bir gece daha bitti,
Bir bayram daha geçti,
Bilmelisin ki,
Seni sevip, özleyeceğim.
Hiç gelmeyeceğini bilsem de
Hep buluşmak dileği ile diyeceğim.
Bedenim burada olsa da
Ruhumun seninle olduğunu bileceğim



Çıktığım dağlar delerdi bulutları,
Topladığım çiçek bükerdi boynunu,
Dualarım yağmurla yıkanırdı,
Avuçlarım sensizliğinle dolarken
Bir türkü duyardım uzaklardan,
Dilerdim sen olsan.
Sırlarla dolu geceleri,
Açmayı unutmuş çiçekleri,
Yoluma gölge düşüren ağaçları,
Çölde kaybolan sevgileri ararken,
Bir türkü duyardım uzaklardan,
Dilerdim sen olsan.
Başka göklerdeki yıldızları,
Başımı döndüren sensizliği,
Dokunmaya korktuğum hayalini,
Doyamadığım aşkını yaşarken,
Bir türkü duyardım uzaklardan,
Dilerdim sen olsan,
Dilerdim türküm olsan.



Yüreğim kanatlanmış sana göçüyor
Ne mesafeler var gözümde ne de çaresizlikler
Sevdalı bir bakışın esiriyim sanki
Gözlerim gözlerine yalvarıyor bu gece.
Dudaklarım öpülmemiş sevdamın yanında
Bekliyor bir tutam ümidin çığlığında
Düğümlenmiş gibi kuytu bir sokakta
Dudaklarım dudaklarına yalvarıyor bu gece.
Yüzümde kırık bir tebessüm ağlıyor
Karanlığa bürünüyor unuttuğum her damla
İçimde poyrazlar esiyor hazanlar eşliğinde
Yüreğim yüreğine yalvarıyor bu gece.
Kuşatırken yalnızlığımı sıcak düşlerim
Ateş ateş yanarken deli yüreğim
Senin elinden vurulurken bedenim
İsyanım yangınlara yalvarıyor bu gece.
Sen, gülüşünü sevip gözlerine yağdığım
Sen, toprağında kalıp susuzluğunu aldığım
Ve senin zulüm sokağında ağladığım
Sevdam sana yalvarıyor bu gece.
01. 09. 2005



Ninni söylüyor 
görkemli gökyüzünün yıldızları..
Tek gayeleri avutmak
Sanık sandalyesine çıkmış
Sabıkalı sevdaları…
Yalancı bir rüzgar dolaşıyor
Kaçamak vedaların saçlarında
Isyan ediyor aşk,
Ayrılık soyunuyor
Zafer çığlıkları atan
Yenilgilerin dokunuşlarında…
Hafiften bir yağmur yağıyor
Özlemlerim geliyor aklıma,
Yağmurlar gözyaşlarıma
Gözyaşlarım yüreğime sarılıyor yavaşça..
Rüzgar eteklerimde uçuşmuyor
Bulutlar aşkı aramıyor mavilerde
Sarmıyor sevdamı masum güneş
salınırken gölün sularında...
Dalından kopan  gün batımları
bulanır ayın ilk ışıklarına
deli divane gibi
Gece düşer avuçlarıma…
Garip bir susku var havada
Kendimden kaçamıyorum,
Hükmedemiyorum yüreğimle parmaklarıma,
Sanki nefes almayı unutuyorum bir an
Yudumluyorum özlemi güneşin sarı saçlarında
Yankısında boğuluyorum 
sessiz ve ıssız hayallerimin,
sarılıyorum  zamanın bakışlarına
yıldızlar dokunuyor yastığıma
gizemli bir yastır sessizliğim
isimsiz damlaların sıcaklığında....
Gökyüzüne yazılıyor düşlerim
 kırık uçlu kalemle,
Göç ediyor şehir ayaklarımın altından
Gözyaşlarım gülüşlerime saklanıyor usulca
Bir mutluluk senfonisi düşüyor ayaklarımın altına
Soyunuyor ten mavi bir masalın koynunda
Kırmızıya boyanıyor sabahlar
Bakir güneşin ilk ışıklarıyla,
Dudaklarına dokunuyor elleri
Göz göze geliyor iki kelime
Fısıldıyor akşamın kızıl mavisine
Seni seviyorum………………



Yarım kalan dansın
minik adımlarındaydı giz..
Saklanmıştı sevda
bir güz yaprağının hüznüne,
Yalnız bir melodi çalıyordu
içimde kopan çığlıklarda
Ezik bir tebessüm 
sürükleniyordu kuytu odalarda…
Duyarmısın çaresizliğimi
bakışlarım eylüllere sarılırken,
Giderken tutarmısın ellerimi
gurbeti azat ederken,
Salkım salkım yalnızlığımda
Tenimi sararmısın yeniden…
Umutları sönen
geceden kalma düşlerime
ağır ağır yağmur yağıyor,
Alacakaranlıklar ıslanıyor 
yüreğimin suskusunda,
Ilahiler söylüyor ruhum
sonuncu baharlara…
Acıya çalıyor renkleri gökkuşağının,
Sen daha gitmeden
bir özlem düşüyor 
gözyaşlarımın sıcaklığına,
dudaklarım düşlerini arıyor
gülümsemelerin çıplaklığında,
bin yıllık hasret oluyorsun
bin yıl uzaklardan sesleniyorsun
apansız korkularımda…
Pişmanlığımın 
kenar mahallelerinde sürünüyor
yalnız kaldırımlar,
sokak lambaları bile
ürkekçe aydınlatıyor gölgeleri,
tılsımlı bir ses arıyorum
güneşi kovalayan,
dönüşünü bekliyorum
gökyüzü kadar berrak…
Kar düşüyor usulca umutlarıma,
Ve her kar tanesinin
yüreği burkuluyor sevdamın yasına,
Susturmak istiyorum haykırışları
Yüreğimin dudaklarını kapatıyorum
Sensizlik sesleniyor acımasızca,
Üşüyorum
Ellerini arıyorum yanımda,
Anlıyorum sen yoksun..
Tarifsiz bir kahroluşla
Göç ediyorum yokluğunun efkarına,
Başımı yıldızlara yaslayıp
uzanıyorum gökyüzünün tenhalarına
ve biliyorum seni özleyeceğim asırlarca…



Bıraksalar elini elimde,
Hiç dokunmasalar.
Gözlerin gözlerimde kalmalı,
Hissetmeliyim seni sonsuza kadar.
Konuşmaya gerek yok, 
Dudakların öpmek için dudaklarımla birleşmeli.
Sarmalısın beni kollarınla
Sarmaşıklar gibi dolanmalısın bana.
Yeminler etmelisin gözlerinle,
Dudakların bu sözün mühürü olmalı.
Bilmeliyim, inandırmalısın beni 
Bensiz olamayacağına.
Başka bir aşkı yaşamayacağına.



Sevdalarda biter
Umutlar dönüşürken fırtınaya..
Matem renkli akşamların
Yüreğini süsler gökyüzü kandilleri…
Yıldızlar çaresiz,
Mehtap suskun..
Avutulmamış düşlerin
Ürkek şarkılarını dinler gece….
Saçlarını okşamak isterdim
Avuçlarını kıskandırırcasına..
Vursun isterdim şehir beni
Içime uzanan hasretin
Utangaç bakışlarında..
Sevdiğimi söylemeden
Ölmekten korkardım,
Sonunu bildiğim için sevdaların…
Sevdalarda biter
Kelimeler küstüğünde…
Karanlığa bürünür
Büklüm büklüm hayaller..
Yemin eder gözler
Dolunayın sevişmelerine bakmamaya..
Eski bir öykü kaybolur
Gökyüzünün intiharında..
Aşkın nöbetlerinde
Hüznü yazılır ruha öpüşlerin…
Sevdalarda biter….
Güneşin ortasına yağan karın
Dokunuşlarıyla özlemleri üşütmesi gibi….



Sevdana sarıldım
Yıldızlarım öldü birer birer
Düş sandım hazanı
Yapraklara tutundum derbeder,
Orman oldum
Küskün bakışlarda
Yağmur oldum gözyaşlarımda
Hiç duymadığım
Sesini duydum kulaklarımda
Usulca bir düş kondu avuçlarıma
Ve anladım
İlk defa aşık oldum sana...
Gülümse dedim hayata
Bir melodiyi tut avuçlarında
Uzat elini ay ışığına
Sustur yüreğini olmazlara
Yaz sevdanı isimsiz masallara...
Koştum gökyüzüne
Dans ettim hüzünlü kollarda
Vurdum hasreti
Bin kere öldüm sarılıp yattığımda,
Bildinmi özlendiğini,
Duydunmu seviyorum diyen sesimi
Adsız bir çiçeğin
Gördünmü sessizce yittiğini,
Bak güneş yine doğdu
Hüzünler damla damla
Ve anladım
Sensizlik yazılmış bana...
Gülümse dedim hayata
Bırak kendini aşkın kollarına
Uzat elini ay ışığına
Sustur yüreğini olmazlara
Al sevdanı, ağlatma sabahlara...
Kıyamam bakmaya
Rengi solmuş anılara
Yorgun kollarımdan
İsimsiz yıldızlar düşer rüyalarıma,
Biliyorum gideceğim
Yılgın günbatımlarında
Unutulmuş vaadleri
Kaygısızca bırakacağım
Sevdamın sokağına
Ve anladım
Vakit gitme vaktidir
Hoşçakal de sevdana...
Gülümse dedim hayata
Bir bebeğin gözyaşı ol dalgalarda
Uzat elini ay ışığına
Sustur yüreğini olmazlara
Tut sevdanı, bırakma ayrılıklara...



Gitme desem…..
Ruhum serserice dolaşıyor söyleyemediklerimde,
Yüreğim kaskatı, içim ağlıyor
Sessiz ve öfkeli.
Doğduğun gün film şeridi gibi
gözlerimin önünde 
Ve hala büyümedin ananın yüreğinde….
Sevgi tomurcuğum, 
Dal kopar mı ağacından.
Kurak bırakılır mı toprak
Ananın kucağına…
Ben gitmeden sen nereye gidersin,
Bıraktığın boşluğa
Özlemler dökerken gözyaşlarını.
Sarıl boynuma,
Gör içimdeki isyanın çığlıklarını…
Açsam rüzgara bağrımı,
Eskitse yokluğunun hüzünlerini.
Dokunsa yürek yarama
Sensizliğin ağıdı.
Güneş kokan yarınlar
Puslu bir yalnızlık şimdi.
Kimi okşayacak pencerem
Ellerindeki umutlarla.
Söylediğim ninnileri
Kim dinleyecek kırağılar düşerken..
Gitme bebeğim..gidersen..
kara bir gökyüzü olacak gündoğumları…
Sana körpe sevinçler sunsam,
Günü bıraksam avuçlarına.
Çocukluğundaki masalları anlatsam yeniden
Kirpiklerine kanatlı düşler bırakırken..
Uçurtmanın en güzeli alsam,
Birlikte uçursak alacakaranlıklara.
Üşümüş toprağıma 
Bırakırmısın ak sütümün müjdesini…
Yaşam sensin yavrum..
Açılmış kanatlarım kimi koruyacak..
Upuzun gecelerin yıkıntılarını kim onaracak..
Bir sızı var yüreğimin tam üstünde.
Gurbet yağmurlarla karışıp
Geçecek başımın üstünden.
Seni arayıp bulamayacağım
Güz düşmüş gökkuşağında.
Yorgun bir ananın düşleri
Ne kadar dayanır sensizliğe…
Zeytin gözlü bebeğim,
Daha sana anlatacaklarım var…gitme..
Gidersen,
Gözyaşlarıma banacak ekmeğim….



Bıraksam kendimi 
Zamanın utangaç kollarına 
Kaçıp kurtulsam sürgünlerimden, 
Sevgimin adı suskunluk 
Sevdam sarhoşluğum 
Gecemdeki hilal sen olsan, 
Serpilsen üzerime yıldızlarla beraber. 
Şimdi uzak bir kentte 
Düşüyorsun yüreğime tane tane 
Sen mevsimlerimin imkansızı 
Sen çırpınışlarımın alkışı 
Yaşam gibi akıyorsun bana, 
Sana geldim diyorum 
Geçmiş yıllardan sessiz sedasız 
Duymuyorsun beni 
Kanatlanıyorum düşlerine 
Dokunuyorum beyazların büyüsüne 
Gözbebeklerimde mahşer oluyorsun, 
Bir tarafta hıçkıran ırmağın türküsü 
Diğer tarafta nilin taştığı çöller 
İklimler dolaşıyor eteklerime 
Sen yoksun, 
Hangi yıldırımlar saracak aşkın gövdesini 
Hangi hain karanlık örtecek aydınlığımı 
Kederli ellerinin isyanında 
Hangi yağmurlar öpecek gidişlerini 
Divane şimşekler yalpalıyor gökyüzümde 
Bedenim sevmekten yorgun 
Hala seni bekliyor 
Yılgın hasretlerim. 
Biliyorum artık rüya değil bu 
Tüm yokluklara inat 
Destanını yazacak aşka geceler 
Parmak uçlarıma dokunacak 
Dilsiz hüzünler 
Sen uzaklarda olsanda 
Dallarıma uzanacak gölgeler, 
Gülüşlerimin adı sen 
Ellerimi tutarsan ben oluyorum 
Gözlerinde bitiriyorum suskunluğumu 
Kırıyorum demir parmaklı pencereleri 
Sarıyorum içime doğan ayışığını 
Buluşuyor yüreklerimizdeki giz 
Tutsağın oluyorum 
Uyanamadığım nil mavilerinde 
Seni özlüyorum.



Fırtınalar kopsa da yüreğimde,
Ay geceyi sarmalasa tenimde,
Bilmediğim tüm masallar içinde,
Asırlara inat sana geldim…
Kalbim rehinken  cellatın ellerinde,
Kederle uyansam gecenin bir yerinde,
Mahpus türküleri söylesem yüreğimde,
Asırlara inat sana geldim…
Sürgün duygular sızsa da avuçlarımdan,
Ruhum pişmansa sensiz kaçışlarımdan,
Ağıtlarla dökülse de tebessüm dudaklarımdan,
Asırlara inat sana geldim…
Varsa parmak izlerimde seni sevmek,
Ruhumun derinliklerine hüzünler dikmek,
Şahlanan sevdama resimler çizmek,
Asırlara inat sana geldim…
Uçurumların kimsesiz çığlıklarında,
Günahların şahitsiz seraplarında,
Kırılgan sevgimin intiharında,
Asırlara inat sana geldim.



“Gül” dedi 
Buğulu bir ses
Ay olmayan gecede
Güldüm,
Gözlerimden bir sürü gökyüzü fışkırdı
Rengi olmayan.
“Aşk” dedi bozkır
Ergen bir şiirin içinde
Sevdim,
Üryanlığım kor ateşlerde yandı
Sonra üşüdüm
Dağlar örttü üstümü.
Demem o ki; 
Bu kurak iklimde
Issız bir dokunuşu daha yitirdim
Tutkulu avuçlarında
Yabani gölgelerin adını
Hasret koydum.
Demem o ki; 
Sol yanımla sağ yanımı seviştirip
Aklımı soydum 
Mühürlenen zamanda
Gözlerimi 
Gözlerinde unuttum.
Şimdi 
Uçsuz bucaksız bir deniz gibiyim
Alınyazım mavi.
İçimdeki yolda
Aşkı alnından öpüyorum.
Asırlar öncesinden gelip
Omzunda tükenen sarılışlarla sevişiyorum.
Demem o ki
Gökkuşağını eskitmeden seviyorum.
Geceye hicran melodilerini serpmeden
Ritimsiz hüzünlerimin
Karanlıkları tanıyan yüreği ile seviyorum.
Bugün
Eski bir defterin
Sayfaları arasındayım
Kavgamla sevdamı yazıyorum
Yarı çıplak bir ışıkta.
Yorgun yıldızları topluyorum
Kalbimin yamaçlarından.
Ateşinin külünde uyuyorum.
Aslında sadece 
Bir gülüş olmak istiyorum
Hüznü kabuk tutan dudaklarımda.
Belki de
Kuşlarla dolu bu gökte mavi elbiseli bir kız.
İtirazım yok gizlerime sabırlar eklemeye
Yarama öznesiz cümleler basmaya
Ve aklıma düşen müebbet kıyametlere de itirazım yok
Yeter ki öperek bıraktığım ışıltılar
Eksilmesin üzerimden.
Yeter ki
Uyandığım her sabahta 
Aşka düşsün bütün cemreler.



Kadın…
Gecenin karanlığına gitti
Bir yol arıyordu bezgin umutlarına
Puslu aynada baktı yüzüne
Içindeki siyah ışığı gördü
Sığdıramadı hüzünleri tebessümlerine
Sessiz bir melodi kapladı bedenini
Seyretti mahzunluğunu melankoli…
Kadın…
Unuttu koynundaki suskunluğunu
Savurdu umutlarını sereserpe
Bakışları ıslandı,
Dokunuşları suç ortağıydı
Çırılçıplak duygularının,
Ninnilerini dinliyordu
Tutkulu ayın yükselişi…
Görkemli bir şafak bekliyordu 
güneşin gülüşünü..
Kadın…
Sustu bağrına basarken haykırışları
Geç mi kalmıştı
Unuttuğu yağmurların altında ıslanmaya,
Yorulmuşmuydu
Yıkık duvarları onarmaktan,
Başucunda biriken hasreti dinledi sessizce
Müsade etmiyordu susmasına
Elleri dokundu sevdasına
Ezberlediği kokuyu aradı..
Kadın…
Büyüdü kasımpatlarının parmak uçlarında
gözlerine sığındı sancılı gecenin,
hasreti toplarcasına 
yıldızlara koştu nefes nefese
gökyüzü yükseldi aniden
ay kanadı, karanlık sustu
yaralı bir aşk girdi odaya…
Kadın…
Ağladı yastığındaki ürkek düşlere
Filizlendi korkular,
Bir sahil kasabasının kıyısında
Öpüldü denizin laciverti…
Sınırsızdı kum taneciklerinin 
dalgaları okşaması
alkış tutuyordu yakamozlar,
bir yıldız kaydı
gökyüzünden yeryüzüne,
içindeki yeryüzü
mavileri devşirip 
kollarını açtı yıldızlara…



Eski bir tanıdığı görürsen yolda,
Benden selam söyle ona.
Deki; 
Bir deniz ülkesinde yaşıyor.
Dalgalarla rüzgarlar yoldaş oluyor.
Hergün bir umutla uyanıp,
Güneşin doğuşuna bakıyor.
Her akşam umutlarını
Bir ertesi güne bırakıyor.
Ama onları beklemekten
Asla vazgeçmiyor.
16. 12. 2004



Kalbim bir tek hece için çarptı,
Bir tek hece için
Geceyle gündüzü savaştırdı.
Onun için ağladı,
Onun için güldü.
Şiirler yazdı,
Şarkılar söyledi.
Bir tek hece için 
Dilekler tuttu.
Mutluluğunda onu,
Mutsuzluğunda yine onu buldu.
Çiçekler onun için açtı,
Rüzgar onun için şarkı söyledi,
Her mevsim onu hatırlattı,
Dudakları onunla gülümserken
Gözyaşları onun için aktı.
Hayatı boyunca aradı,
En sonunda ismini koydu
AŞK...



Ne kadar çok severdim seni,
Yorulmazdı gözlerim
Senden beklediklerime bakmakla,
Beklerken
Sıralardım sana söyleyeceklerimi,
Uzun uzun düşünürken
İlk karşılaşmamızın heyecanını yaşardım,
Uzaklarda aramazdım yokluğunu,
Birden çıkıp gelecekmişsin gibi
Yüreğim dolu dizgin şahlanırdı havaya.
Ne kadar çok severdim seni,
Sensizlik bir kabustu hayatımda,
Yokluğunda yıldızlar daha uzaktı,
Yollara düşerdim onlara ulaşmak için,
Bacaklarım tutmayıncaya,
Yüreğim nefessiz kalıncaya kadar koşardım.
Bilirdim avuçlarıma alamayacağımı,
Yinede koşardım 
Umutlarım tükeninceye kadar.
Oysa ne çok sevmiştim seni.
Ardına bakmadan giderken
Ne çok istemiştim gitme demeyi,
İsyan çığlıklarımı
Ne çok istemiştim duyurmayı,
Bittiğine inanmak,
Ayrılığa katlanmak için
Yok ettim bütün zamanları,
Yok ettim tüm aşkları,
Her şeye rağmen
Geriye dönüp baktığımda 
Anladım ki aşk bitmemiş.



Sen gittiğinden beri
Boynu bükük kaldık,
Uğurladığımız güne
Yine gözyaşlarıyla yaklaştık.
Bak gideli bir sene oldu
Çiçeklerin hala canlı,
Resimlerin bize gülümsüyor,
Zaman unutturamadı bize seni anne.
Beni affet,
Yeni evine gelemiyorum,
Geldiğim zaman dönemiyorum,
Küçük bir çocuk gibi
Seni bırakmak istemiyorum.
Gücenme bana
Bu unutmak değil
Sensizlik içimi sızlatıyor anne.
Düşlerime geliyorsun bazen,
Her geldiğinde 
Şefkatle öpüyorsun,
Sana muhtaçlığımı anlayıp
Sımsıcak kollarınla sarıyorsun,
Sarmazsan üşüyorum anne.
Seni güzelliklerle hatırlıyoruz,
Haberlerini ulu çınarların
Esintisinden alıyoruz.
Özlemini
Seni anlatarak, seni yaşayarak unutuyoruz.
Hiç gitmemiş, bir gün dönecek gibi
Yüreğimizin köşeciklerinde
Ve bembeyaz bulutların üzerinde
Seni yaşatıyoruz.
Kızma bize anne
Bugün yine ağlıyoruz,
İsyan değil,
Tanrıdan bu biliyoruz,
Yarın sana geliyoruz,
Dualarımızı sana bırakıp
Yanından ayrılacağız 
Ayrılırken yine ağlayacağız,
Çünkü biz hala çocuğuz anne,
Çünkü sana muhtacız anne.



Kanadı kırık bir güneşin
solgun kelimelerinde feveran ediyor yüreğim…
tüm serseri yalanlar
minicik bir ışığın peşinde,
sararmış umutlar aldatmaca,
yıldızlar sarhoş,
ayışığı utangaç…
Hayallerim ağlamaklı
gecemi kucaklarken öfkeler…
Boğazıma takılıyor sessizlik
gün batımı gibi…
Canı yanıyor suskularımın
tüketilirken aşk…
hesabı verilmemiş sevgilerin
günahı çöküyor omuzlarıma,
ruhumun çığlıklarına inat
ay şavkını yolluyor yüreğimin üstüne
gülümsemelerim susuyor
geriye dönmeyen aşklara…
Sonsuz bir kumsal olmalı sevda,
asi hüzünlerin 
adı yazılmalı dalgalara,
Denizin mavisi umudu çizmeli
akşamın dönüş saatlerine..
İflah olmaz serseri sevişmeler
yazılmalı ıslak kumlara…
Bir tebessüm akmalı
yalnız denizin intiharın şarkılarına…
Ürperiyorum bir masal içinde,
Gözlerimin arkasında özlem
yüreğim avuçlarımda sahipsiz,
Beden dilsiz
Gece sessiz…
Gözlerim kapanacak 
kirpiklerimdeki yıldızlara…
Hep yağmur yağacak
Hep gökkuşağı teslim olacak
sarhoş bulutların naralarına..
Ve yine sevdalar yağmalanacak
Takvimlerin terkedilen yapraklarında…



Güz bitti….
Ne güneşler kuruluyor sevdamı
Ne de rüzgar üşütüyor artık…
Yazgımı sen çiz diyorum
Yalnızlığın içinde
Kımıldanan umutlarıma….
Güz sabahlarını 
Uğurluyorum usulca….
Güz bitti….
Şarkılar bir başka güzel
Kutsanmış gökyüzünde…
Ağıtlar yerini bulmuş ve susmuş..
Kelimelerim 
yeniden çiçek açıyor arka bahçemde..
mavilerim büyüyor
buz tutan avuçlarımda…..
Güz bitti…
Hayata borcum kalmadı..
Mevsimlere verdiğim sözü de tuttum..
Dokunmayı öğrettim parmaklarıma
Susmayı öğrenen dudaklarım gibi..
Şimdi bulutlardan yataklarım
Dans eden hayallerim var
Düşlerden bozma..
Geceyi beklemiyorlar artık….
Güz bitti…
bahar ellerini çırpıyor
Çocuk yüreğimde…
Izleri kalsa da sarıların
Kimin umurunda…
Bekle… erguvanlar yeniden açacak..
Yine uzanacak gölgesine
Gülümsemelerin beyazı, pembesi, kırmızısı…
Mutluluk bir kez daha filizlenecek
Kurumuş gözyaşlarının topraklarında….
Duydunmu….
Güz bitti….
Şimdi güneşin altında
nadasa bırakılan
isyanlarım var……



Beni düşünme….
Kimbilir..
Belki başka bir şehirde
Veya..hazana özenen
haziranın gözlerinde olurum…
fırtınaların önlerinde
bulutları kurşunlarım özgürce…
hoyrat bir rüzgar gibi
yar olmam dağbaşlarına…
Boşver…
Beni düşünme …
Ben yüreğimi aşkta kaybettim…
Sığamıyorum güneşin gölgesine
Vedalarla tanıştığımdan beri….
Şimdilerde biraz üşüyorum…
Gökkuşağı elimden alınmış …
Renklerim yitik….
Bir ben kalıyorum
Içimdeki yaralarla….
Meğer…
Hep haramiymiş sevdalar…
Gece karanlığında
Soluksuz bırakan…
Kılıçtan keskinmiş
Bozguna uğrayan aşklar..
Kuşandığımız hüzünler, 
Talan görmüş düşlerimiz
Meğerse hep yalanmış…
cephanemiz ise
Gerdeğe girmeyi bekleyen ümitler…
Haydi…durma…
Yüreğimin izinden yürü…
Gel demeyi bilemem….
Belki….
Isyanlarımı söylemem ellerimle…
Ama…susmayı iyi bilirim
Kendimi katlederek…
Yeminler ederim
zulmün yasını tutmaya..
Pusuya düşerim
Darmadağınık rüyalarımla
Masallara da ağlarım…
Çünkü …bilirim…onlarda kirletildi artık…
Sen beni düşünme…
Eğer özlersem …
Sadece avuçiçlerini öperim…..
Hatırlasana….
Benim sevdam hüzzam….



Ağla kalbim….utanmasın gözyaşların..
Takıl kirpiklerine sevdanın
Kaçış yok…
Karanlık geceyle sil gözlerini…..
Bak üşüdü ellerim
Eylül sağanaklarında….
seninle ıslanmaya cesaretim yok.…
hüznü bekliyorum ısınmak için,
bırakıyorum…
ateşler yaksın düşlerimi…
Veda etmeliyim
Kar taneleri gibi uçuşan rüzgara….
Sadece hüzün kalmalı ardımda.
Dudaklarımda izi olmalı hayatın,
Umutlarımdan koparılan 
Köklerime inat…..
Ağla kalbim…gülümsemelerim sana emanet…
Hangi fırtına susturabilir
Yüreğimdeki hıçkırıkları…
Hangi yarım şarkı engeller
Gökyüzünde yıldız gibi kaymamı…
ve kim susturabilir şiirlerimin çığlığını....
Sus kalbim…sessizce ölüyorum bu akşam…
Ölümsüz kara sevdalar masalını dinlemeyeli çok oldu..
Güneşin yanağına dokunmayalı ise asırlar…
Işte gece yine çırılçıplak, 
Zaman paramparça kollarında..
Bir şarkı sızıyor karanlıklardan
sözleri tanınmayacak kadar eski..
tıpkı tükenenler gibi…..



Dinle
Geceye boşalan dalgaların sesini.
Savruluyor herşey odamın karanlığına
Bir sevda dolaşıyor kendi halinde.
Kokunu sakladığım dört duvar çiçek açıyor ansızın
Dokunuyorum herbirine
Tertemiz giyiniyor hayallerim.
Bugün bayram mı yoksa,
Yeniden yeşillendin.
Annesinin elini tutmayı unutan çocuk gibisin.
Cebinde topladığın kelimeler,
Sırtında bir çuval düş,
Bakışlarında gizlenir kardeş payları.
Ellerinde derin alkışlar
Ansızın ıslanırsın vakitsiz yağmurlarla 
Ayakların kesilir yerden.
Şimdi bu şehir uzakların ninnisiyle uyur. 
Dua gibi tanıdık bir ses sağanak sağanak iner geceye.
Ay eklerim gözlerine 
Kirpiklerin de saklanır gölgeler.
Gecenin rengi özlem,
Çığlıklar atsa kim duyar senden başka.
Bundandır sıcak bir gülümsemenin akıntısına kapılıp
Her sabah hüznümü tazelemem.
Iç çekişlerime isim bulamamam bundandır.
Bırak dudaklarından doğsun sevdam,
Güneşe dönme arkanı,
Aşk boynumun borcudur artık.
Sana yazmak,
Güneşi seviyorum demenin başka adı.
Seni yazmak ise ince bir hasret.
Belki bu yüzden bıçağa benziyor zaman,
Belki bu yüzden avuçlarımı kesiyor kalem.
Hadi, topla umutlarımı
Uyandığımda yanımda ol
Kirpiklerimden al yalancı baharları
Sokul bana usulca.
Yasaklar sen olduğun için güzel.
Kavuşmanın lugatindeki tüm kelimeler
ellerimde ki umudu anlatıyor.
Yüzüme sinen kokun aynı yerde.
Bırak müebbet olsun cezası. 
Şimdi
Balonlar bırakıyorum gökyüzüne başıboş.
Aklıma düşüyor bayram sevinçlerim.
Bu yüzden en çok 
Bayramlarda aklıma geliyor seni sevdiğim.
Bu yüzden köşe başlarında haylaz bir kız olup 
Sokak şarkıları söylüyorum sana.
Utangaç bir buluşma gibi gözlerinde terliyorum.
Bugün bayram mı yoksa.
Sen ne çabuk büyüdün çocuk.
Usulca soruyor masallarım…



Hüküm verilmiştir acımasızca….
Yarım kalmış yaşamın
bir adı vardır,
kin ve öfke……..
ferman yazılmıştır..
ayaz bir yürekle 
imzası atılmıştır kanlı sorguların..
vicdan zincire vurulmuştur
zamanın durağında,
sadece bir ses vardır
ölüm kalk ayağa…
hangi barış affedecektir
özgürlüğe sıkılan kurşunu,
kim verecektir hesabını
zamansız kesilen soluğun…
bir hançer gibi saplanacak umutlar
yarım kalmış insanlığa…
var git artık yoluna
ışığı kaybolan güneş,
bağrındaki figanları
bırak dağ başlarına,
söyle türküleri 
tırnakla kazılan toprağa…
Kapkara bir yalnızlık kaldı sokaklarda,
Matemler bile suçlanacak
ağlayan gözlerin yaşlarında,
Harcanacak daha nice ömürler
ders almadan dünlerimizden,
Alçakça vurulacak özgürlük
Namerdin elinden..
gündüzleri çalan
karanlık yürekleri bilmem ama
ben daima utanacağım 
düşleri vurulmuş yarınlardan..



Zamansız bir ayrılıktın hançerlenen özlemlerde 
Gece çırpınırken y/aslı avuçlarımın içinde 
Sarhoş sevdamın k/anı üşüyordu bedenimde 
Koynumda ki umut direnirken sensizliğin pençesinde 
____________________________________Sustum... 
Tüketmeye ç/alışırken acıları öpülmemiş yüzlerde 
Bırak konuşsun g/özlerim mahcup sevişmelerde 
Zulüm değildi de neydi, sordum nefessiz geceye 
Saçında bir yıldızla ay ışığı girdi içeriye 
____________________________________Sustum... 
Ben seninle sarmaş dolaş olurken sessizce uykumda 
Büyülü mutluluklar dokunuyordu rüzgarın kanadında 
Arzular bir damla göz yaşının is/yanında 
Seni kuş/attım içime ağlayan sürgünlüğümün feryadında 
____________________________________Sustum... 
Usul usul u/zandım alın yazıma uzak kuytularda 
Çırılçıplak kavuşmalardı zamanın tortusunda 
Hasretlik parmak uçlarımdan akıyorken dudaklarına 
Çığlıkları duydum, uyanamadığımız düşlerin sabahında 
_____________________________________Sustum...



Diyecektim ki…
Kıyamet kopacak birazdan
O kıyametin içine tek renkli bir gökkuşağı konulacak
İncitmeyen kelimeler yarışacak birbiriyle
Dilimizle ezdiğimiz cümleler
Temize çekilecek sayfalarda
Danışıklı çıkaracağız göğün ruhunu maviden.
Diyecektim ki…
Martılar neden güneşe doğru uçar sevgili
Neden gökte ay büyür gözlerimize karanlık sürüldüğünde
Yıldızlar neden arkalarını döner
Gecede dağılan çığlıklara.
Bir bulsam imgelerimin arka bahçesindeki sonsuzluğu
Hüzünleri seviştireceğim ay zamanlarında
Getirip sereceğim gök mavisini
Vesikalık resimlerin sırlı bakışlarına.
Belki martılar konuşur o zaman.
Adını koyamadığım ne çok şiir var 
Sevincini kaybetmiş sayfaların üstünde
Oysa tam sevişecektim 
Usulca yanına uzanan kelimelerle.
Cümlelerimi soyacaktım gözlerinin mahmurluğunda
Sonra utangaç bir kentin
Tavan aralarına saklayacaktım uzun susmalarımı
Mor yaralarıma
Avuç içi yalnızlıklarını sürüp
Yasak tenlere baharı giydirecektim.
İsimsiz bir mevsimin tam ortasındayken
Loş bir şarkının eskimeyen nakaratında
Beyazlar giymiş kadının siyah gözleriyle ağlayacaktım
Bilmediğim bir dilde şiirler yazıp
Düşlerine konuk olacaktım.
Ay doğmuş zamanların hüzünlerinden
Bütün izlerini sileceğim diyecektim.
Issızlığın koynuna 
En derin suskunluğumu yağdıracaktım rahmet gibi
Filizlenecektim mısralarında.
Şimdi bütün diyeceklerimi unuttum sevgili
İnfaz edilmiş gökyüzünde
Bir zanlı gibi şiirlerimi arıyorum 
Kurduğum cümlelere yalanlar söyleyerek
Yok sayıyorum sürgünlüğümü.
Diyorum ki; 
İçinde baharlar barındıran hüzünkâr şehir
Özlemin bütün hallerini say bana
Ya da dudaklarım olmadan öpmeyi öğret. 
Yüreğime serptiğin yıldız tanelerini
Denizin ve dağın şahitliğinde topla
Yoksa teri kurumuş bir çölün içinde
Üşür düşlerim.
Yoksa yasaklı bir şarkıda infaz edilir bedenim.
Keşke
Gökyüzünden yağmurlar çaldığımızda
Bulutlarla söyleseydik
Yaşanılacak en güzel şehrin aşk olduğunu.
Damarlarımızdaki nehirlerin 
Oradan geçtiğini söyleseydik keşke.
Haydi, bir çift güvercin sevişirken imgelerimizde
Bizde günah çıkaralım
Kaçak yolcuların durağında.
06. 02. 2013



Bir kadın,
Bir hayat,
Bir aşk.
Belki
Bütün bir ömür,
Yada bitmemiş bir sevda.
Bir zamanlar
Kadere direnmeye çalışan,
Özlemlerini
Sahipsiz rıhtımlara demirleyen,
Mutluluklarını isimsiz gemilere vere,
Aşkını yakamozlarla ölümsüzleştiren,
Fırtınalarda
Aradığını kaybeden bir kadın.
Şimdi bu kadın için hayat
Bir direniştir,
Bir arayıştır,
Bir uyanıştır.
Kendini bulmaktır.
Hazırdır artık
Kaybettiklerinle yüz yüze gelmeye,
Elindeki umutları vermeyecek
Kayıp gemilere.
Özlemlerini serbest bırakıp
Aşkına gönderecek
En büyük fırtınalarla.
Yıldızları avuçlarında tutup
Veda edecek tüm yalnızlığına.
Onun hayatında 
Tüm limanların ismi olacak daima.
Ne varsa aşktan sevgiden yana
Yoldaş olacaklar hayat yolunda.



Ben seni sevmedim ki,
Bak ağlamıyorum,
Karanlıklardan bir ışık sızarken
Açmıyorum kapılarımı.
Senin gözlerinle görmüyorum,
Gecenin bir yerinde
Sesini aramıyorum artık,
Sabahları güneş doğarken
Ayın batışını özlemiyorum,
Bu duvarlar arasında
Sevdana dalıp,
İsyan çiçeklerimi sulamıyorum.
Ben seni sevmedim ki,
Gecenin kara kollarına
Yüreğimde gezeni sormuyorum,
Ruhum ağlarken yalnızlığıma
Durgun sularda akmıyorum,
Gezdiğin sokaklardan geçerken
Tanıdıklarına bakmıyorum,
Kokun tenimden gittiğinden beri
Sevda için söylenen yalanlara inanmıyorum,
Dudaklarımdaki son öpüşünü
Kaçak sevişmelerimizde saklamıyorum,
Erken baharda açan çiçekler misali
Yalnızca üşüyorum şimdi,
Çünkü ben seni sevmedim ki.



Bir peri kızının ipeksi saçlarına asıyorum umutlarımı 
Yaldızlı entarisini giydiriyorum hüzün susukunluğuma 
Güneşi kapatıyorum uyanan sabahın pervazında 
Teselli arıyorum avuçlarıma döktüğüm göz yaşlarımda. 
Özlüyorum ya, matemini yaşıyor gökyüzü 
Özlüyorum ya, kır çiçeklerinin gölgesinde ölüyorum 
Düş bahçem öyle büyük tükenişlerde ağlıyorki 
Kök salamıyor toprağa acı tebessümlerimin sureti. 
Vücudumun duvarlarında yazıyorum hikayemi 
Parmaklarımla çiziyorum müebbet alın yazgımı 
Zor olsada unutmak istiyorum hıçkırıkların feryadını 
Zikrediyorum dualarda paslı bir ömrün yarasını. 
Zamanı çizerek bir umut kayıyor mavilerimden 
Bir hasret sarıyor bağrımı sessizliğin içinden 
Yoruluyorum gönlümün sevdalı gülüşünden 
Çırpınsam da batıyorum bir kum tanesinin gizeminden. 
Adım adım yürüyorum kirpiklerimin ıslaklığında 
Savruluyorum yazdığım şiirlerin satırlarında 
Hep sonbahar oluyorum mevsimlerin kucağında 
Yinede yürümek istiyorum tökezlediğim bu yolda. 	



Ne zaman seni düşünsem,
Bir hançer girer sanki içime,
Akan gözyaşım değil,
Yüreğimdeki yaştır sadece.
Ne zaman seni düşünsem,
Kördüğüme dönüşür tüm düşünceler,
Göğsümde bilmediğim bir acıdır,
İçimde ki derin sızılar.
Ne zaman seni düşünsem,
Açılmamış geceler gelir aniden,
Avuçlarımda hapsettiğim duygular,
Söylenmeyecek sırlarla beraber.
Ne zaman seni düşünsem,
Bir film gelir aklıma,
Bu benim aşkım desem de,
Mucize bir son beklerim daima.
Ne zaman seni düşünsem,
Dört mevsimi bir arada yaşarım,
Benim olan yağmurları,
Sensiz bulutlarda saklarım.



Sevdanın geleceğini
Hissettiğin an,
Suyun sesini,
Rüzgarın uğultusunu,
Kuşların cıvıltısını,
Dalgaları başka duyarsın.
Sevdanın geldiğini
Hissettiğin an,
Dünya yanı başındadır,
Yağmur tenine değmez,
Yerle gök birbirine karışır,
Yüreğin firar eder bedeninden,
Akıntıya karşı
Yüzmeye hazırsındır artık.
Sevdanın bittiğini
Hissettiğin an,
Bulutlar sessizce geçer üzerinden,
Zincirlenir bütün vücudun,
Kavrulduğunu hissedersin teninin,
Sanki linç olur bütün duygular,
Kırık bir hüzün,
Kırık bir gülümseme,
Kaybolur gider
Derin denizlerin dibine.
İşte o zaman anlarsın,
Gecenin içinde
Uzayıp giden rüyalarının
Büyük bir yalan olduğunu.



Sevdamın yenilgisini içimde yaşarken,
Yaşamak için gözlerinde  sebep ararken,
Seni unuttum diye kendimi avuturken,
Bakma bana öyle bakma bir tanem.
Adını ağzıma almaya korktum,
Hatıraları gizlice gönlümde tuttum,
Dinlediğimiz tüm şarkıları unuttum,
Bakma bana öyle bakma bir tanem.
Bir kuş gibi çarpar yaralı kalbim,
Dermansız bir derttir bu benim halim,
Kalmadı sensizliğe inan ki sabrım,
Bakma bana öyle bakma bir tanem.
Kime söylesem anlatamam ki,
Ağıtlar yapsam dinletemem ki, 
Çıksam şu dağlara terk edemem ki,
Bakma bana öyle bakma bir tanem.
Özlemin bir yara kanar içimde,
Dermanı yoktur bilirim bende,
Unuttum desem de inanma sende,
Yapma bana öyle yapma bir tanem.



Bana söz vermiştin sevgilim.
Ayrılık rüzgarı kapımızı çaldığında,
Uğurlayacaktık buselerle sevgimizi
Vedalaşırken söyleyecektik son sözümüzü.
İki satırda saklıydı senin vedan.
Kör oldu gözlerim onları okurken 
Yüreğim kabul etti bir mahkumun çaresizliğinde.
Dudaklarım ise son sözünü söyleyemedi.
İlk ve son ihanetinde sevgilim,
Dönüp bakmadın arkana.
Gördün mü nasıl isyan ettiğimi
Son sözümü söyleyemeden.
Öfke ve aldanışla kırılan kalbim,
Çakıl taşları gibi yerlerde şimdi.
Acıyla onların üstünde yürürken 
Son sözümü söyleyemedim.
Zalim mi desem, nefret mi etsem,
Izdırabın olsun diye yüreğimi sana mı versem,
Dudaklarımdaki mühürü çözüp
Sana son sözümü söyleyebilsem.



İçimdeki deniz
Ölmesin istiyorum,
Dalgalar can versin kollarıma
Saçlarımı tarasın yakamozlar
Papatyalar iliştirsin yüreğime
Sırdaş olduğum sahiller…
Sonsuz olmalı
Gökyüzünde yıldızlara sarılmak,
Hayalleri tüketmeden
Uykusuz düşlerin kıyısında
Soğuk sabahlara ağlamak,
Hayaller ıslanırken pervazsızca
Dolunayın kanadında
Soluksuzca serpilmek yüreğinin üzerine.
Sevgi rüzgarları
Hece hece düşmeli aklarıma,
Öylesine delice yazılmalı
Kara kışların zirvelerine,
Gözleri sürülmeli gözlerime
Yangınlar düşerken,
Tek tek kanamalı özlemler
Yetim yüreklerin izlerinde,
Olabildiğince keskin ve derin olmalı aşk
Darmadağın gecelerin suskun sevinçlerinde…
Camlar buğulanmalı
Gelişi güzel yalnızlığın gözyaşlarında,
Vurgun yemiş saatler
Uğurlamalı gün batımlarını,
Bütün gündüzler
Bütün geceler
Kapında beklemeli uçmak için
Lacivert suskuların mehtabına,
Dolaşmalı yüzünde gözlerine tutsak
Uzak kentin çığlıkları,
Ve tüm sokaklar susmuşsa eğer
Saklama yüreğindeki kızgınlıkları…
Islak bakışlar direnmeli
Büyük sevdaların
Kucak açan elvedalarına,
Şarkılar söylemeli hüzün
Hazanların sessiz ağlayışına,
Ayazlar düşen ten 
Dizlerinde uyumalı gecenin,
Asi maviler doğmalı yüreğimde
Çocukluğu bitmiş özgürlüğe inat,
Güneş koşmalı gecenin utangaç yüzüne
Uzanmalı isyanların nazlı kirpiğine…
Aşka ağlamak zor
Hasreti ayıklamak ta zor sevdanın içinden,
iklimlerden kaçıp sağanaklarda ıslanmak
Bir kaç damla yağmurla
Bahara umutlar ekmekte zor,
Dileğim olsun
Gamsız sevişlerin kara yazılarına,
Bir çift yıldız asılsın
Hasret bahçelerinin
Gelincik süslü kapılarına,
Bir düş konsun daldan dala 
Parmakları dokunsun rüzgarların 
Nisan yağmurlarına,
Yeminler etsin dudaklar
Bu şehrin gecelerine
Ve bir hüzün sevilsin 
Yıllara saklanan suskular arasında..



Kandiller yanıyor 
Akşam gözlerinde,
Kimsesiz bir türkü hıçkırıyor
Ölüme göz kırpan selvinin
Gölgesi altında,
Sevdaya  dövmeler işleniyor
Yüreğin kuytularında
Gözyaşların dolaşıyor damarlarımda
Çığlık oluyor fısıltılar,
Hüznü elinden alınan aşk
Sürükleniyor
Dilsiz bedenin ağıtlarında..
Mavi kanatlı
Yıldız seçiyorum gökyüzünden
Büyülü ezgilerden dökülen
Yorgun umutların
Sesi bulaşıyor ürkekçe,
Çırılçıplak dolaşıyor ruhum
Özgürlüğe meydan okuyan
Tutkunun kaçamak bakışlarında,
Ölümsüzlüğün hülyalarında
Bir ışık titriyor
Suskun, çaresiz,
Utangaç bir öpücük
Gizleniyor sözcüklerin kollarına
Issız gece dolanıyor 
Soluğu kesilen özlemlerin
Keskin bakışlı yalnızlığına…
Bir umut çiziyorum
Adı yok, koyamıyorum,
Istiyorum ki 
yokluğunun ezgisinde şekillensin
sensizliğin resmi,
istiyorum ki
yüreğime mühürlensin
sessizce gönderdiğin mektuplar,
Savrulup gitsin
Kıyılarında kimsesizliğim
Solusun içimi
Sonbaharın gaddar ayrılıkları
İç çekişlerim olsun
Beyaza bulanan susuşların,
Sana yazılan sevdam olsun
Özlemin odalarında
Dokundukça ağlayan kahroluşların…
Veya
Alın yazım olsun
Senden habersiz
Tetiği çeken parmakların..



Rasgele bir şarkı seçtim 
Sahipsiz vedaların içinden… 
Ne çok çaresizlik var 
Tanıklık ettiğim gecede… 
Sabrımın ödülü yok… 
Üşüdüğümde 
Üstümü örtecek kimse de yok… 
Kayan yıldız misali 
Gökyüzüne tutunmam imkansız… 
Neye yarar hüznün kanatlarıyla uçmak… 
Öyle yaralı ki düşlerim. 
Korkum yok artık çalınmasından… 
Yaslan yüreğim dağların dumanlı susuşlarına… 
Boşalt bulutları hasrete…. 
Topla gülüşlerimi…. 
Gitme vakti geldi yine sorgusuz… 
Güneşi söndür…. 
Ayı tutukla… 
Yıldızları sığdır içime…. 
Susma… sen sor 
masallarımın nedensiz ölüşlerini…. 
İnan….hiç sorulmadı bana….. 
Erguvanlar tomurcuk verecek yine, 
Bekliyorum… 
Belki de… özgürlüğüm bestelenecek yeniden… 
Hayallere devam diyeceğim 
Ağlamaların izi kalmadan... 
Gölgemin gözleri kamaşacak 
Harami sevdalar pencereme uğradığında… 
Ve…bir uçurtma olacağım 
kuyruğuma takılan bulutlarla… 
en grisiyle sevişeceğim 
yağmur damlalarının…
En beyazı kavgam olacak… 
Vuslat gibi 
Gökyüzü serilecek gizlerime… 
Örtecek yıldızların çan seslerini….



Sen gözlerimden akıp giderken,
Dalga dalga büyüyor özlemin.
Sen yorgun düşlerimde gezerken,
Bil ki bu sevdanın tek sahibi benim.
Bir çığ gibi büyüyen isyanlarım,
Yüreğimden gelen türkü artık.
Dudaklarımda kalan son kelimeler,
Tutsak bedenimdeki yangınlarda yitik.
Şimdi sürgündeki sevdaların yoldaşıyım,
Kahreden sensizlik var damarlarımda.
Düşleri sığdıramadığım gecelere inat,
Bekliyorum sokakların loş lambalarında.
Ömrümün en solgun mevsimini yaşıyorum,
Pas tuttu yüreğimdeki ezgiler.
Bedenim susturulmayan sevdanla sarhoşken,
Çırpınıyor avuçlarımda ıslak öpüşlü sevgiler.



Bana gelmelisin bir gece.
Seni beklerken kalbim yerinden fırlamalı.
En güzel kıyafetlerimi giymeliyim,
En güzel kokularımı sürmeliyim senin için.
Son bir kez daha bakmalıyım aynaya,
Kır çiçeklerini saçmalıyım heryere.
Vücudum alev alev yanarken kapı çalmalı.
Çocukça bir coşkuyla açmalıyım kapıyı.
Tıpkı suyun toprağa kavuşması gibi sarılmalıyım sana.
Kavrulan dudaklarımı öpmelisin,
Kollarında kaybolmalıyım.
Gözlerinle soymalısın beni.
Tek beden olmalıyız,
Kölesi olmalıyız duygularımızın.
Belki ilk ve son demeliyiz.
Yaprak gibi titreyip, nehirler gibi coşmalıyız.
Gözlerimizle konuşmalıyız.
Bulutların üstüne bir kuşun kanadında çıkmalıyız.
Yıldızlar yoldaşımız olmalı.
Kır çiçekleri yağmur gibi akmalı üstümüze,
Rüzgarın eşliğinde fısıldamalısın seni seviyorum diye.
Evet sevgilim bir gece gelmelisin bana.
Hayallerim bozulmadan, 
Yeni düşlerle yorulmadan,
Bir gece mutlaka gelmelisin bana.
18.12.2004



Vedaya bir adım kala
Suskuları dola öpüşlere,
Düşleri seyret doyasıya
Küçük bir tebessüm seç içinden
Bırak kendini gördüğün ilk aydınlığa
Yedi iklime yürü sessizce….
Vedaya bir adım kala
Denizlerin koynuna koş
Yelken aç dalgalara telaşla
Sahiller boyunca uzan
Kum tanelerine anlat hayallerini
Pervazsızca sev 
güne merhaba diyen martıların sesini
Kirpiklerinin kıyısına bırak
Tuttuğun her nefesin zerresini…
Vedaya bir adım kala
Köprüler kur yıldızlara
Geceyi ört üstüne
Oynaşsın ay ışığında sessiz kahkahalar
Sevgini fısılda aşkı beklerken
Sonsuzluğun uyanışında
Avuçlarına bırakılan yüreği unutma….
Vedaya bir adım kala
Son bir defa bak umutlarına
Kaçamak zamanları düşür yüreğine
Sağanaklara hazırlan umarsızca
Şarkıların dizine koy başını
Sitem etme kadere
Bırak tutsak kalsın ruhun,
Üşüsün gözyaşları
Güneşin çıkmasını bekleme
Son kez hatırla
Sevmiştim dediğin zamanları…
Vedaya bir adım kala
Hatırla mavi yasakların itiraflarını
Sarıl sabrının kuruyan yapraklarına
Hazanı ıslat dudaklarınla…
Bırakma özlemini sevdan kanayana kadar
Içindeki yalnızlığa kat dağların sesini
Resmini çiz yamaçlarına kır çiçeklerinin
Eşlik et rüzgarın şarkılarına
Üşümesin yüreğin aşkla estiğinde
Sonsuza kadar sev can...sonsuza kadar...
Söz ver unutmamaya...
Aşka ilk adımı attığında...



Rüzgar
Işıl ışıl oynuyor
Gözlerimi açtığım 
Sabahın eteklerinde,
Merhaba diyor dudaklarım
Bitkin düşler arasından
Uyandırılan hayata,
Murada ermiş dualarım 
Şükrediyor yaşama
Uzanıyorum yeniden
Tomurcuklanan dallara…
Uyanabilmek
Kıyısında en sakin denizlerin,
Sevinebilmek yeniden 
Gülümseyen bahara,
Karanlık saklanışlarda
Kanat çırpıp ıskalamak 
bir tutam anıyı
Başak rengi zamanda,
Herşeye rağmen
Tutunabilmek gurbetteki umuda
Ve güneşler olmak
Mavi gözlü sabahlarla
Koynumda sakladığım sonsuzluğa…
Siyah beyaz hayallerimin kırmızısına
Gökkubbemin inatkar fısıltılarına
Her yeni günün sabırsız uyanışlarına
Ağlayan rüyalarım
Sabahlarıma akan gözyaşlarım
Yaşamak yine de çok güzel
Nokta koymayı unuttuğumuz 
Satırlar arasında..



Dışarıda
Pırıl pırıl bir güneş,
Ağaçlar canlanmış
Müjdeler gibi baharı,
Ben ise yaşıyorum
Dondurucu soğukla Karlı bir sabahı.
Üşüyorum
Bedenim buz gibi,
Sanki yaşadıklarım
Kardan taneler gibi,
Her biri düşüyor
Yüreğimin üstüne,
Yakıyor bedenimi
Ateşten bir köz gibi.
Ellerim donmuş hissetmiyor,
Gözlerim hiç bir şeyi görmüyor,
Dudaklarımdan dökülen tek söz,
Üşüyen yüreğimle birlikte
Asla seni affetmiyor.



Toprağın ağacıydı,
Sen geldin
Sürgün vermeye başladı.
Küçük yapraklar çıktığı zaman
Güneşle kucaklaştı,
Yağmur kamçılarken
Minik yapraklarını
Gökkuşağıyla tanıştı.
Renkler dans edip,
Rüzgar şarkısını söylerken
Kök saldı derinliklere.
Ve sen bir gün
Kıydın ağaca,
Kökünden kestin feryatlarını dinlemeden.
Bir daha filizlenemedi,
Güneşi göremedi,
Yağmur değmedi yapraklarına,
Dallarınla birleşemedi.
Bütün renkleri siyah oldu,
Adını küskün yıldız koydu,
Hiç parlamadı.
Ay ışığına ulaşamadı,
Kaybolan gecenin içinde
Gün ışığına hiç kavuşamadı.



Günler iyice kısaldı,
Güneş eskisi kadar ısıtmıyor.
Gönlüm hasretliğine alıştı,
Eskisi gibi acı vermiyor.
Rüzgar eskisinden de kuvvetli,
Tenim artık hissetmiyor.
Hayat büyük bir karanlık,
Aydınlık bana görünmüyor.
Düşlerim sensiz şimdi,
Her gün bana gelmiyor.
Hayallerim bile soldu,
Eskisi gibi odama dolmuyor.
Ağlatıyor umutlarım her akşam,
Sabahlara tebessüm etmiyor.
Mevsimler geldi geçti,
Sensizlik beni terk etmiyor.
Penceremde yağmur damlaları,
Yokluğunu hatırlatıyor.
Sevdadan bitkin yüreğim,
Senden başkasını sevmiyor.



Hayat
Ürkek ve sessizce
yürümekte sabrın içinde
adı yok kırılganlıkların,
sonsuzluk
bir adım ötemde
gözlerime bakıyor,
yalancı bir tebessüm
dolaşıyor dudaklarımda
ıslak öpüşler savruluyor
özlemle danseden
rakkasenin etek uçlarında,
gecemin sarhoşluğu
içiyor tanyerinin kızıllığını
sabahın tenini özlüyor
can çekişler
doyamıyorum
akşam üstü
sen giderken ölmelere
bakamıyorum
vedalarda ki
hüzünlü fotoğrafların
silik tebessümlerine.
Puslu gecelerin
Yorgun nöbetinde
devriye sayıklamalar,
Yıldızlara doğru akan ben
Ayışığıma kan kırmızı
Yansıyan sen
Direnmenin anlamı yok
Hüzün yağıyor saçlarıma
Hazanlar misali.
Umut desem
Sevdayla yüklü
dağ yamaçlarıma
büyülü bir rüzgar
yağmurlarla
ıslatsa bedenimi
ve ben
gözbebeklerine tutunsam
kuralsızca.
Tüm yalanlar
amansızca geliyor üzerime
Gün bitiyor
sessizliğin aydınlık yüzünde
Geceye hazırlanıyor
Dünden kalan umutlar
Hasret türküsü
Mırıldanıyor dudaklar.
Sanık sandalyesinde bedenim şimdi
Hüküm giydiriyor gece gökyüzüne
Bir darbede yıldızlardan geliyor
Vurgun yemiş düşlerime,
Renklerim masum ve çaresiz
İtiraz ediyor gökkuşağına,
Varsın gün sarmasın
Güneşten çaldığım aydınlıkları
Varsın rüzgar fısıldamasın
Senle dolu yüreğimin
Ücra köşelerine,
Ne farkeder
Ben yinede yağmurlardan sonraki
güneşlerde severim seni,
Ne farkeder
Gözkapaklarıma çöken
Idamlık uykularda öperim
Yine de seni.



Sevdanın içinde 
Yorgun dokunuşların gölgesindeyim 
Güneşler bekliyorum bana gülen, 
Tükeniyor akşamlarım 
Solan gece ağlıyor içimde 
İşkence edilmiş şafaklarda bekliyorum. 
Gökyüzünün kenar mahallelerinde 
Kayıp yıldızları arıyorum 
Diz çöküyorum umutsuzca ayışığına, 
Öfkeleniyorum katıksız düşlerime 
Yıkık bir duvara vuruyorum çaresizce 
Kederler kuşatıyor çığlıklarımı. 
Göç ediyor dokunuşlar 
Sevdalı bir gülün renginde 
İnkar ediyor hasreti hummalı gülüşler, 
Derin uykularda 
Azad ediyorum yağmurları 
Tenimde ürperiyor ıslak bakışlar. 
Haykırıyor yüreğim 
Sokak lambalarının altında 
Yas tutan kaldırımlara, 
Yol uçsuz karanlık 
Usulca titriyor zaman 
Kopuyor içimden militan yalnızlıklar. 
Göz göze geliyorum 
Düşleri sökülmüş gecelerle 
Korkup kaçırıyorum bakışlarımı, 
Önüme düşüyor 
Umudun kıvrımlarındaki sızılar 
Yavaşça ölüyorum, görmüyor kahpe ayrılıklar. 
Yağmur yağıyor 
Beraber gezdiğimiz gökyüzüne 
Damlası oluyoruz feryatların, 
Sancılar ekleniyor 
Şahitsiz sözcüklere 
Muradım dönüyor ölüm rengine 
Şafağın dizlerine uzanıp 
Uyanmak istiyorum aynı güneşe…



Eski bir çığlık gibi
Tenimde unuttuğun dokunuşun 
hala sımsıcak…
Ve hala bıraktığın yağmurlarda
Gökkuşağını arıyor yüreğim….
Farkındamısın
Rüzgar nasıl sevişiyor
Deli tayların yelesinde..
Gülüşlerde saklanan özlem
nasıl mağlup uzaklara…
Uzat ellerini, 
Yüreğini ayışığına yasla…
Karanlığın gözlerinde
yıldızlarını ağlatma…
Herşey yasaklı
Içimdeki sana inat….
Güneş soğuk,
Sokaklar ağıtlı….
Avuntusu yok şarkıların…
Suskunum…
Bakamıyorum penceremdeki
Buğulu düşlere…
Göç eden akşamın kızıllığında 
Adresi yok yalnızlığımın…
Mevsimler sustu tükenmişliğe..
Şimdi güz kokuyor her yanım…
Sevdam eylül bakışlı
Özlemlerim ise kanayan tomurcuk…
Sessizce söyle 
Mehtaba umutlarını,
Ben duyarım..
Ve bilirim
Sevdalı her yürek
Bırakıp gideni bekler….



Ne zaman biten bir sevda görsem
Ağlarım.
Aklıma düşer sessiz vedanın hüznü,
Dilime takılır tüm ayrılık şarkıları,
Yüreğim titrer onların yerine,
Beklettiğim umutlar
Birer birer içimden kopar gider,
Can çekişir bedenimde
Öksüz sevgiler.
Ne zaman biten bir sevda görsem
Yanarım.
Akan gözyaşlarım
Dudaklarımı kavurur aniden,
İncecik bir sızı yayılır göğsüme,
Tenim acıyla tutuşurken
Kalbim ayrılığın elleriyle boğulur.
Uyurken bile 
Yüreğimdeki ve bedenimdeki
Bütün yaralar kanar.
Gecenin gölgesinde ne ay gelir pencereme
Ne de yıldızlar kalır avuçlarımda.
Ne zaman biten bir sevda görsem
Susarım,
Mühürlediğim anılar çıkar ortaya,
Geri döner bana sakladığım tüm acılar.
Görünmez karanlıklarda kaybederim
Sarhoş duygularımı.
Ağaçsız ormanlarda kaybolurum,
Gözyaşlarımla coşan
Nehirlerde boğulurum.
Biten her sevda da ben,
Kaybolmuş kervanlar misali
İçimdeki sevdayı ararım,
Çığ gibi büyüyen hüznümle
Gecenin elbisesini giyer,
Kör bir tutkuyla
Kendi bedenimde,
Tüm aşkların katili olurum.



Seyyahtır düşlerim 
Sevdanın dergahın da 
Seyyahtır sözlerim 
Kıvılcım tarlasında 
Zaman yanıp kül olsa da 
Sukuttadır ruhum 
Ebediyetin dallarında. 
Yıldızları astım mehtaba 
Yüreğime göz oldular, 
Zikredilen dualar 
Gök kubbemde bir nefes 
Sabrım yetim kaldı 
Küskün sabahın ellerinde 
Sırlar sözünde durdu 
Kelimeler dudakta laldı. 
Gölgeler var içimin kuytularında 
Konuşmuyor, sessiz ve soluksuz 
Gölgeler var hüznümün dağlarında 
Zirvelerde donuyor, 
Teselliye hasret özlemlerim 
Vazgeçme sevdaya değer diyor 
Gölgem içimde kayboluyor. 
Tarifsiz seni anlatamayışımın diyeti 
Sindi duvarlarıma 
Nefsimin engellenemeyen sureti 
Ölüm bir kır çiçeği bahçemde 
Topluyorum tümünü gecemde 
Sevdam umut mavisi 
Yüreğim uçuk pembe 
İlahi bir ses var 
Mahkum düşlerle içimde.



bir aşk öyküsü fısıldıyor parmakların
teni tenime dokunuyor
çılgın suskuların,
gizli oda, yasak aşk
dansetmeye başlıyor dudaklarımdaki kırmızıyla,
yüreğimin beşiğinde
uyuyor avuntular
herşey zamansız olsada
gölgelenir hüzünler,
cömertçe soyunuyor aşk
odaların tutsaklığında
ateş dans ediyor
söz yanıyor gecenin avazında,
bir buse var alnımda
yastığımda uyuyor sen kokulu
düşlerimi ısıtıyor dopdolu,
bırakma beni 
gecenin alevlenen dudaklarına
üşür yüreğim sen olmazsan
lal odalarda,
yürüyorum serseri yağmurların
ardında bıraktığı güneşli güne
sağanakları topluyorum
hüzün bahçemin gelinciklerinden,
gözyaşlarım filizlenir 
umutları bıraktığım toprağımda
Tomurcuklarımın adı sen olur
Ihtilaller kopan yüreğimin kıyılarında
 bir çığlık çağırır beni 
ağlar akşamlarım delice
Ve bir tek mavi kalır bende.



Bana gel de,
Çağır beni dönüşü olmayan bu yoldan,
Beklediğini söyle sevgilim,
Söyle ki 
Kaysın toprak  ayağımın altından,
Hüznüm bitsin bu ayrılıktan,
Küçük bir çocuk gibi
Çıldırayım mutluluktan.
Bana sev de,
De ki sunayım sana 
İçimdeki aşkı bir nehir coşkusunda,
Vereyim sana
Sevgilerin  ölümsüzünü,
Tutkuların en güçlüsünü
Kalbimde sana ayrılan ne varsa
Vereyim hepsini sana.
Bana kal de,
Yaşadığımız bir günün hatırı için,
Ellerimi tut ve bırakma,
Sarıl sıkıca bedenime,
Gözlerime bak eskisi gibi,
Onlarda anlatsınlar bana
Kalmam gerektiğini,
Bilsin herkes
Bunun için neler vereceğimi.



Bir şairin mısralarında saklıdır
Benim yasak aşkım.
Denizin dalgalarında,
Yağmurun tanelerinde,
Bir film şeridinde saklıdır
Benim yasak aşkım.
Bir şarkının sözlerinde saklıdır,
Açılan ellerde,
Yitirilen düşlerde,
Kuytu gecelerde saklıdır
Benim yasak aşkım.
Ruhumun senfonisinde,
Umutların bıraktığı
Kapı aralığında,
Sönen ateşin külünde saklıdır
Benim yasak aşkım.
Aşıkların dilinde,
Gönüllerin hüznünde,
Hayatın her deminde,
Şiirlerde saklıdır
Benim yasak aşkım.
Sessiz sırlarla dolu,
Sahipsizlerinde bulunduğu,
Herşeyin en son orada durduğu,
Bir mezarlıkta saklıdır
Benim yasak aşkım.



Özlersin 
cesaret edemediğin kavuşmaların 
esmere çaldığı akşamları… 
Islak kirpikli geceyi karşılarsın 
ağlayan yıldızlarla 
küllenmiş bir ışık yayılır 
sevda kokan gökyüzüne
dokunamazsın…… 
Dinlersin 
mavi bir sızının 
kısa hayat hikayesini, 
Bilmediğin bir heyecan sarar bedenini 
sıcaklığını öpersin parmak uçlarınla 
birikir özlemler yüreğinde 
dokunamazsın..... 
Susarsın 
sahipsiz düşlerin içinde 
Sorgusuzca tutarsın ellerinden… .. 
Yılların yorgunluğu sarar etrafını
Aşkı anlatır derinden bir ses
Sığdıramazsın göğsünün içine
Sığınmak istersin sıcaklığına
birden çırılçıplak kalır ten
dokunamazsın…..
Sararsın 
Yağmur düşen gözlerin kirpik aralarını
keşkelerin pişmanlığına,
Sırla dolu yalnızlığın içinde
arka sokaklar da rasgele yürürsün
İlk durakta kimsesizlik bekler,
Hüzünlü sokak lambalarının altında
hovardaca kavuşturursun aşkı
dokunamazsın….
Beklersin 
ayaz bir sessizliğin ortasında 
gökyüzü düşer şafaklara 
Yıldızlar terk eder yavaş yavaş 
Teslim olur hasret gecenin kalbine 
mehtap gülümser,
ay ışığı ıslanır gözbebeklerinde 
dokunamazsın……. 
Dokunamazsın üşüyen yüreğin titremelerine……



Çırılçıplak soyarım 
Mülteci hayallerimde 
Gölgemin yalnızlığını, 
Çaresizliğin çığlıklarını 
Yüklerim hançerli gecelere 
Serseri bir yas bekler 
Sabırsızca içimde 
Akşamdan kalmadır yüzün 
İç savaşların özleminde 
Açarım kapıları 
Usulca titrer dokunuşlar 
İçimdeki çocuk ağlar.. 
Örterim üstümü 
Çılgın mavilerin 
Hasret bulutlarıyla 
Gökyüzü buğulanır, 
Kaçaktır sevişmeler 
Avare gönlün 
Güz sabahlarında 
Utanır tutkular 
Mekansız dağların 
Suskuları arasında 
Kaybolur binlerce yıldız 
Zincirlenen tenin 
Davetsiz bakışlarında, 
Amansızken öpüşler 
İçimdeki çocuk ağlar… 
Sevdanın kısık gözlerinden 
Geceye uzanır 
Hüznün pençeleri 
Avuçlarımda ıslanır 
Ağıtlarımın yanan yüreği, 
Kararmış günbatımları 
Tenimin sıcaklığında
İşler iliklerime, 
Rüzgar kokulu 
Masum gülüşler 
Sorgular düşlerimi 
Kimse bilmeden saklarım 
Umuda dokunan ellerini, 
Yitik sokakların kuytusunda 
Figanlar düşer son umuda 
Uyur hıçkırıklarım 
Boynu bükük aşkların 
Sahipsiz mezarlarında 
Derin uykuda artık 
Gözlerimin yankısı 
Bırak beni tek başıma 
Kirpiklerimde saklanan çocuk ağlasın…



Ürkek güvercin gibi hayallerim..
Dokunsam uçacak sanki…
Isimsiz bir sevda bu…
Hani...
Kitabı yok dediklerinden…
Zamanı yok….
Mekanı yok…
Mevsimler ve hüzün yakışıyor sadece….
Yıldızlar kayıyor..
Şarkılar yarım…..
Kederler dökülüyor yaprak yaprak…
Ve kelimeler kördüğüm…
Özlemlerin hakkını ver dercesine…
Ne farkeder…
Benim bütün rüyalarım seninle…..
Ayışığı sussun
Kimsesiz sahillerde….
Üşüsün yakamozlar ve 
mehtap ağlasın 
bulutlar üstünü örttüğünde..
deniz vurgunluğunu anlatsın
yorgun düşmüş geceye…
intiharı yaşasın dalgalar
içimde ki kelimelerle…
yosun kaplasın kum tanelerimi…
ne farkeder…
benim bütün rüyalarım seninle…
git diyemiyorum hayallere…
hemen 
yüreğini bırakıyor avuçlarıma…
çisil çisil yağıyor 
sessiz ve derinden….
Pervazsızca sızıyor
Gece nöbetlerine,
Tövbekar nefesini ağırlıyor..
Yine de unuttuğum birşey var
Hasret gibi…
Eğilip topluyorum sessizce..
Tıpkı bana benziyor…
Ne farkeder…
Benim bütün rüyalarım seninle…
Nereye saklansın kimsesizliğim…
Tanklar geçiyor üzerinden ağır ağır..
Ne şehirlere sığabiliyorum
Ne de şehirler yüreğime….
Yenik düşmüş sözlerim var
Dudaklarımın arasında…
Ve şiirlerimin sesi
Kaybetmeyi kabullenmiş…
Onlar beni ağlamaz biliyor..
Oysa ben
Dökülüyorum sonbahar gibi usulca…
Ne farkeder…
Benim bütün rüyalarım seninle….



Sana rastladım tutsak gecemde, 
Dönüp gitmek istedim ardıma bakmadan 
Muradı alınmış aşklar dikildi karşıma 
Uzandım boylu boyunca paslı geceye 
Sussam da sevdaya tutuştu tenim 
Ay ışığında pencerem kara bir düğüm 
Söz sustu, yanımda ürkek bir hüzün 
Yürüdüm ağlayarak… 
İçim yağmur bulutu, 
Nöbet tutuyor düşümde hasret damlaları 
Azat edilmiş yaşlar dökülürken yanaklarımdan 
Sevda sularında oynaşır sahipsiz bakışlar 
Şahit olur gecenin kadehinde gökyüzüyle yıldızlar 
Ağlaştıkça hantallaşır dudaklarımdaki umutlar 
Saklanırken bedenimde mahcup tutkular sevdam uyandı 
Yürüdüm ağlayarak… 
İhanet ediyorum söz verdiğim yeminlere, 
Dilimde yarım kalmış türküler var 
Dokurken özlemleri yitirdiğim gökyüzüne 
Soluyor tebessümüm sevgimin diyetinde 
Çaresizliğim kanıyor ıslak gecelerime 
Düşlerime sığdıramadığım sevdam yok artık 
Sürgün yazılırken kapımdan geçen rüzgara 
Yürüdüm ağlayarak…



Ey kader,
Sana sövesim geldi,
Kahpe felek diyesim geldi,
Şu üç günlük dünyada,
Seni yeresim geldi.
Al işte bak,
Senin elin,
Benim cebim,
Senin yerin,
Benim yerim,
Altından koltuğu
Çekesim geldi.
Tutunsam ince bir dala,
Dal kırılsa sabaha,
Sabahı versem kuşlara,
Kuşların kanadını kırasım geldi.
Yalan dünya,
Sana ne desem azdır,
Benim gibileri, 
İstediğin kadar kandır,
Hep sen kazanacak değilsin ya,
Felekte atacaktır
Sana bir çalım



Nefes nefes sen kokarken hayat
Güneşin ilk ışıklarını topluyor avuçlarım..
Deli gönlüm savruluyor
Hüznümün boşaldığı karanlıklara….
Çıplak ayaklı nehirler yürüyor 
Çöllerin diyarına….
Sırtında binlerce yıl….
Delice esiyor serseri bir umut…
yağmur yağıyor şehrin ışıklarına..
Sağanaklar sabırsız…
Pervazsızca dokunuyor saçlarıma…
Hükmü yok saçakların…
Karar verdim ben ıslanacağım…
yeryüzünü kucaklayacak ebemkuşaklarım…
Geri veriyorum hüzünleri yitip giden tüm aşklara..
tamamlayacağım yarım kalan şiirleri..
Yüzümü güneşe dönüp 
mor bir gülüş konduracağım dudaklarına…
matemi bozulacak yalnızlığımın…
Özgürce kollarımı açıp haykıracağım solgun düşlere…
Haydi tutuklayın beni…
Kederleri azat ettim hücrelerinden…..
Ay harelerini bırakıyor pencereme…
Büyülü bir masalın ilk dokunuşları bu…
Çocuksu sevinçler kuşatıyor bedenimi
Okuduğum mektuplarla…
Hayallerim dağları aşıyor özlemler sızarken içime…
Muhteşem bir sabah doluyor
Kırmızı perdeli odaya…
Düşlerim ve yastığıma bırakılan mor menekşe
Hala uykuda…
Soruyorum içeriye sızan gün ışığına,
Gökyüzü hep böyle güzelmi..
Ve uzaklar bu kadar yakınmı balkonuma….
Bir tarafta Ganj nehri, bir tarafta munzur.
Hep birlikte yıkanıyor çocuklar..
Önlerinde güneş..
Arkalarında ise çözülmüş gölgeler…



Üşüyorum
Şimşeklerle tutuşmuş gökyüzümde
Buz gibi soğuk hüzünler,
Uyuşuk zamanların
Kopuk duyguların
Çoğaldıkça artan suskuların
Gölgesinde üşüyorum...
Garip bir sevda yamacımda,
Uyandırılmış düşlerin ortasında
Varlığını arıyor yüreğim,
Nereye gittiğini bilmeyen yollarda
Köprüler kuruyorum sevdaya dair
Ellerim donarken hasret rüzgarlarında
Yokluğuna üşüyorum…
Kar beyazı yalnızlıklar
Düşüyor kollarıma
Hesap soruyorum gecenin duvarlarına,
Kış rüyalarına uzanıyorum
Mecalim yok sarılmaya,
Beyaz yalnızlığı
O zaman anlıyorum
Söyleyemediklerimde üşüyorum…
Hani birlikte koşacaktık gökkuşağına
Hayallerimizi paylaşacaktık
Bedenimizin her zerresinde,
Gözlerimizi kapatırken yavaşça 
Bir şarkıda buluşacaktık
Dökülecektik mısra mısra,
Şimdi dudak izin var
Sensiz akşamlarımda,
Şimdi ellerin var gözyaşlarımda,
Uzanırken hüzün gözlerine
Bir umut damlasında
Ürkek ve mahzun üşüyorum…



Umutsuz bir gecede
Üç dilek tuttum,
İnan ki en önemlisi sendin
Seni buldum.
Ellerini öyle tuttum ki
Sevdam oldun,
Sevgim oldun.
Küçücük dünyamda
İçime ateş oldun.
Şiirim oldun,
Şarkım oldun.
Senin gözlerinle gördüm,
Senin yüreğinle sevdim.
Kollarına sokulup
Sıcaklığının sarhoşu oldum.
Gizemli gecelerimin aydınlığı,
Geçmiş ömrümün kahramanı oldun.
Damarlarımda tutuşan kan,
Dudaklarımda kor oldun.
Bilmem anlatabildim mi sevdiğim,
Bana verdiğin ölümsüz aşkının
Vazgeçilmez aşığı oldum.



Büyütür beslerim bir ah demeden 
Gözyaşı dökerim kimse görmeden 
Uykuyu bölerim isyan bilmeden 
Gülüşüne can veririm, anayım. 
Derdini derdime katıp yürürüm 
Çareyi bulmazsam bil ki ölürüm 
Mutluluğun başı seni görürüm 
Bakışına can veririm, anayım. 
Şefkatim perdedir kara gecene 
Üzülürüm rüzgar değse tenine 
Dünyalar veririm tebessümüne 
Susuşuna can veririm, anayım. 
Gidişin hazandı gelişin bahar 
Sabırla beklerim günler haftalar 
Unutma varlığın deryalar kadar 
Sezişine can veririm, anayım. 
Kaderini ümit ile işlesem 
Gülüşünü burcu burcu süslesem 
Duaları senin için söylesem 
Nefesine can veririm, anayım.



Gün bitiyor, ışık kalmıyor odamda 
Duvarlar ağlıyor gecenin tam ortasında 
Tenim seni zikrediyor senden yana 
Ruhumun gazabını seyrediyorum kapı ardında 
Anladım, bir düş ölüyor uzaklarda... 
Bir mum ışığına yağıyor düşlerim 
Satır aralarında gizli hüzünlerim 
Ne zaman sussam geceye ağlar gözlerim 
Darağacına asılı kalır senli sözlerim 
Anladım, sürgündeki yine benim bedenim... 
Yedi iklim kanamakta penceremde 
Seni düşünsem bir yara açılır tenimde 
Yalnız yıldızlar öksüz kalır içimde 
Yas çiçekleri inler kırık tebessümde 
Anladım, bir hiçim ben sensiz saatlerde... 
Ruhum tutuştu ateşimin közünden 
Ağlıyorum çaresizce kimseler görmeden 
Bilmem ki nasıldım ben sen aklıma düşmeden 
Güz dudaklarım baharına değmeden 
Anladım, unutamam ben sen düşümden gitmeden... 
Artık gölgeler hasreti saklamıyor 
Ben karanlıktaysam onlar konuşuyor 
İçimdeki odaya bir can damlıyor 
Yüreğimin sayfasına gözlerin  yazılıyor 
Anladım, harcanan yıllar dip notlarda kalıyor... 
Rüzgardan değil, yalnızlıktan yüreğim titriyor 
Yorgun düşüncelerim hasreti teselli biliyor 
Gönlüm çaresizce kirpiklerime küsüyor 
Sancılı düşlerim bedensiz ruhumda ölüyor 
Anladım, gecemin penceresine kar düşüyor...



Hangi kelime beni anlatır size,
Hangi nehir içimdeki coşkudur,
Neden yarınsız sevişmeler peşimde.
Karanfiller döşesem yüreğime
Maviye boyasam yıldızları
Güneşi kucağıma alsam
Dolasam kollarımı rüzgara
Tarifimidir bendeki benin,
Bunun için
Bırakın dağ başında öleyim…
Hangi türkü beni söyler,
Hangi kırık saz beni çalar,
Neden odam penceresiz.
Masum düşlerimi sersem üzerime 
Zincirlesem hayalleri bedenime
Zulümleri döksem kalemimle
Kazısam adımı beyaz mermere
Tarifimidir bendeki benin,
Bunun için
Bırakın dağ başında öleyim…
Hangi bahar benim için düştü toprağa,
Hangi hazan benim için ağladı,
Neden kuru yaprakları seviyorum hala.
Ay dokunana kadar yürüsem
Bıraksam yazgımı arkama bakmadan
Tebessümlere küssem sebepsiz
Sevmeleri ezsem korkmadan
Uğurlasam kuytu sokaklara kederleri
Çalsam zamanı sahte ölümden
Ruhumu açsam azrailin önüne
Tarifimidir bendeki benin,
Bunun için
Bırakın dağ başında öleyim…



İçimi bir kaygı kaplardı
Ayrılığın ayak izlerinden korkardım,
Sevdama sarılsam üşürdüm
Tutkuya koşsam düşerdim,
Camdan yüreğimi
Yalanlarla avuturdum
Önce gölgelerini yakardım gitmelerin
Sabrımı darağacına asıp
Adaklar adardım
Senli cennetime,
Sen giderken
İsyanlarımı kamçılardım
Haykırmasınlar diye…
Ağlayacağım, çöküşümü anlatacağım,
Cesareti kalmadı düşlerimin
Hayaller benimle savaşta gitmemek için
Biliyorum kaybettiğimi,
Yine de gökyüzünü seyrederken
Yıldıza sen diyorum
Mehtabın bakışında seni görüyorum,
Bir meşale tutuyorum
Sevgimi aydınlatmaya
Yetmiyor, yolum karanlıkta,
Hapsediyorum tüm duyguları alacakaranlığa
Sen giderken
Gözlerimi kapıyorum
Yitik sevdama…



Yorgun bir sevdanın 
Sırtındayım yine,
Nefesim kesik,
Ciğerlerim parçalanırcasına
Seni çekiyorum içime.
Tenim hissetmiyor
Senden başkasını,
Öyle bir yazdım ki
Adını kalbime,
Gücü yetmiyor kimsenin silmeye.
Biliyorum
Bir gün bitecek bu sevda,
Beyaz hüzün bulutları
Savrulacak yağmurla,
Yüreğimi yakacak her damla,
Gönlüm kirpiklerinde üşüyecek,
Denize düşecek
Sensiz hayaller.
Kahrolacak sırılsıklam sevgiler.
Bu gece
Sessiz ve sensiz karanlıklarda
Seni seveceğim,
Özlediğin sevdan olacağım,
Nefesimi donduracağım koynunda,
Dudaklarında,
Sevdamın izi kalacak,
Aşk dolu yüreğimi
Bırakacağım avuçlarına,
Elveda diyemeden sana
Usulca düşeceğim toprağa,
Evet biliyorum
Bir gün bitecek bu sevda.



/Ne zaman sığdıramasam sevinçleri yüreğime, 
Ne zaman kuşkanatları gibi çarpmaya başlasa, 
Yağmur yağıyor inadına/ 
Öfke nöbetlerini tutuyor bulutlar 
Onlarca kez el sallıyorum gökyüzüne 
Dinmeyen yağmurlarda 
Kayboluyor ellerim... 
/Ne zaman esmer sahillerde ela gözlerinin yakamozunda buluşuyor 
Gözlerim gözlerinle 
Fırtına çıkıyor inadına/ 
Nemlenmiş rüzgârlar dövüyor kumsalları 
Yine başlıyor aynı şarkı 
Dalgalanıyor yorgun denizim 
Binlerce kum tanesi çiziyor gözbebeklerimi 
Görmüyor gözlerim... 
/Ne zaman sakladığım gülüşlerimi veriyorum sana kısacık akşam vedalarında 
Şimşekler çakıyor inadına / 
Düşlerim kırılıyor paramparça 
Hüzün ağlıyor içimde yüreğimi kanata kanata 
Kül rengi akşamlarda 
Sızlıyor yüreğim... 
/Ne zaman hiç dokunmadığım ellerini tutuyorum avuçlarımda, 
Yüreğinin kıyısında geziniyorum sessizce, 
Kapı çalınıyor inadına/ 
Biliyorum tanıdık bu yabancı değil 
Gene kalıyorum tek başıma 
Gece çığlık çığlığa...



Git dersen gidemem güller bağından,
Bir tek gülü bile koparamam ki,
Dikeni batsa da can yüreğime,
Kanayan yaramı gösteremem ki.
Sevdiğim sendin dünya gözüyle,
Sensiz bir sevda düşünemem ki,
Dudaklarım sussa sevgi mührüyle,
Dilimden adını düşüremem ki.
Bahardın gönlümde, açan çiçeğim,
Her mevsim seni özleyeceğim,
Dizlerim dermansız kalsa da dertten,
Çileli yollarda bekleyeceğim.
Ben sen oldum, seni sende yaşadım,
Seni bende ararken hiç bulamadım,
Sabır deyip yaradana sığındım,
İnan ki leyladan bin beter oldum.
Aşkta acı olmazsa derler yavandır,
Yürekten edilen hep bir duadır,
Seninle yaşamak bana revadır,
Sensizlik canıma yetti be sevda..



İçindeki çıkmaz sokaklarda,
Başıboş sevdalarla kolkola,
Küskün tebessümlerin ardında,
Sevenin olsun istermisin? 
Yastığa başını  koyduğunda,
Uykuna ortak her rüyanda,
Gecenin aralanan kapısında,
Sevenin olsun istermisin.
Hüznü yaşadığın sonbaharda,
Boynu bükük umutlarda,
Kader kapısının arkasında,
Sevenin olsun istermisin? 
Yorgun çaresizliğin gölgesinde,
Anıların saklandığı yüreğinde,
Vazgeçilmez aşkın en son deminde,
Sevenin olsun istermisin.



Yüreğim pembe yorgan 
Her gece örter düşlerimi, 
Mavi gökyüzünde unutulmak 
Öldürürdü yıldız sevişmelerimi, 
Sahipsiz bir gözyaşı bölerdi 
Hasret kokan gecelerimi, 
Saatler boynu bükük 
Bir tek gözlerim bilirdi hüzünlerimi 
Birde sen... 
Deniz olurdu sevdamın adı 
Kum tanelerine ağlardı sahillerim, 
Çiçek derdim umutlarıma 
Telaşla tomurcuk açardı mevsimlerim, 
Gülüşün gökkuşağı olurdu yağmurlarıma 
Renklerle dans ederdi sevinçlerim, 
Sürgün verirken düşlerim
Bir tek gözlerim bilirdi sensizliğimi 
Birde sen... 
Ağaçlar suskun, yapraklar yorgun 
Bahçemde kasvetli güneş 
Asılıyor figanlara, 
Kaygılarım cesaretsiz 
Dokunamıyor uzaklıklara 
Düşümde susuyor hasretlerim, 
Al sabırlarımı daya alnıma 
Sık sıkabildiğince umutlarıma 
Çek tetiğini cümlelerin
Bir tek kurşunlar bilsin yaralarımı 
Birde sen… 
Yüreğinin çıkmaz sokaklarında 
Toprağına vefaydım ben 
Ölemediğin sevdanda 
Tutkuya cezaydım ben 
Yaşanmamış zamanlarda 
Aşkının sürgünü
Karlı dağın ardından doğan 
Sabahın alacasında beyazdım ben, 
Adımın hüzün olduğunu 
Bir tek şiirler bilirdi 
Birde sen…



Yaralı aşkların 
destansı sevişmelerine ertelendik,
ırmaklara karışıp gitti seslenişler
dakikalar sustu gün ışığının mahremliğine..
Zamanı şaşırdık 
yalancı mevsimleri düşlerken,
kelimeler yaralandı 
beyaz kaplı defterlerin 
sararmış yapraklarında,
Pembe baharlı umutlarda yakalandık
Sevdanın amansızlığına…
Bilirim aşk
sana gülmek yaraşır,
soluğunla yanar mavi düşler
geceler senin kokunla buğulanır,
Tanık olur yıldızlar 
Kenetlenen dokunuşlara,
Gece utanır 
ayışığı süzülürken içeri
Karanlık tutuşur
Harcanır sabahın ilk ışıkları…
Saklıdır dokunuşlar
Yağmur sesinin titrekliğinde,
Doğmamış umutlara koşar
Buruk bir hüzün,
Vakitsiz bir cemre düşer kadere
Sıcaklığına uzanır sereserpe,
Ben aşkım der usulca
Titrer duvaksız beden
Susturulmayan aşkların prangası
takılır bileklere,
bir cinayet işlenir
avuntusuz hasretin bakışlarında
sevdalar faili meçhul olur..



Merhaba 
tomurcuklarımın umuda uzanan 
ipek ellerine 
ve 
mavi kapılar arkasında 
rehin bıraktığım 
dünü yorgun 
bugünü hür olmayan 
yazgıya merhaba. 
Merhaba 
Gecenin sessizliğinde 
Dolaştığım sokak lambalarına, 
Bir yıldızdan düşen 
Kınalı dokunuşlara 
Ve 
Gamzeleri yüzünde parlayan 
Ayışığına merhaba. 
Merhaba 
Penceremde pırıl pırıl oynaşan 
Yağmur damlalarının 
Yüreğime sığınan 
Beyaz gelinlikli kavuşmalarına 
Ve 
Başımı döndüren sabahlarda 
Şafaklar kadar güzel 
Hayal bahçelerinin 
Çılgın çiçeklerine merhaba. 
Merhaba 
Çocukluğumuzun masum gülümsemelerine 
Merhaba 
Gençliğimizin mahcup sevişmelerine 
Merhaba 
İkinci baharlarımızın bitmeyen özlemlerine...



Bir gün,
Geçmişteki izleri silip
Kırılgan pişmanlıkları
Günahlarımıza yükleyeceğiz,
Veda ederken sorgularımıza
Bedenimiz köprü olacak,
Keşkeleri silip atacağız hayatımızdan,
Alev topuna dönmüş yalanları,
İki damla gözyaşıyla söndürmeye çalışacağız.
Bir gün,
Aynada göreceğiz kendimizi,
Yaşamımızın yansımasıdır içindeki,
Sızlayan kalbimizle 
İzleyeceğiz içindeki bizi,
Korkular sessizce gelecek,
Var olmakla olmamak arasında 
Çaresizlikle bekleyeceğiz,
Ölümle yaşam arasındaki
Kaderimizin ihanetini çizeceğiz.
Bir gün,
Bir çığlık duyacağız arkamızda,
Ürkerek baktığımızda
Neyi aradığımızı bilemeden
Damla damla eriyeceğiz zamanda,
Yaşamı pencerenin arkasından seyrederken
Tutsaklığını yaşayacağız özlemlerin,
Küllenmiş duygularımızın sonsuzluğunda
Kadere boyun eğip
Bedelini ödeyeceğiz kaybettiklerimizin.
Bir gün,
Dalıp gideceğiz anılara,
Kuytu bir köşede sessizce
Gençliğimizin şarkılarını söyleyip
Umutlar dikeceğiz ikinci baharımıza,
Bastırılmış duyguların tutsaklığında
Şiirler yazacağız aklaşmış saçlarımıza,
Ellerimizi yüreğimizin üstüne koyup
Hayallerimize merdiven kuracağız,
Son durağımıza yaklaşırken
Yaşlı ağaçların koyu gölgelerinde
Vefayla kök salan dostları anacağız.



Farkında olmadan
Sana geliyorum her gece,
Karanlıklara dokunduğumda
Gözlerin parlıyor,
Sıkıyorum dudaklarımı kanatırcasına
Gülüşlerim ağlıyor öptüğünü andıkça,
Hayallerimde artık ayrılık zamanı
Umutlarımın sönme
Ufuklarımın solma zamanı,
Gizli bir yalan içinde
Bulanık  aşk masalı var
Dinlerken canım yanıyor
Anlatırken hüznüm kanıyor
Ve biraz daha ölüyorum
Dönüşü olmayan vedalarda,
İncinmiş kalbimin içinde
Bendeki seni saklıyorum
Şafaklar sökerken yüreğimde
Ben her sabah sana ağlıyorum…
Sessizlik var başucumda
Kimliksiz düşlerdeyim her gece,
Şimşekler çakıyor yağmayan bulutlarda
İçim vurgun yemiş gibi isyanlarda
Paramparça gözlerimdeki yıldızlar
Ve bir o kadar da karşılıksız sevgiler,
Tutki hiç yaşanmadı
Tutki hiç sevmedim seni
Sevdalı bir rüzgar gibi,
Hiç solumadım göç eden mutluluğumda
Anladım, yok artık kapımdaki bahar
Ruhumun duvarlarında
Sadece ayrılığın izi var.
Bilki uzaklıklar değil bizi ayıran
Bilki nankör değil benim sevdam
Sana mahkum yaşıyorum
Pişmanlıkları ardıma almadan
Pencereme konan şafaklara inat
Ben her sabah sana ağlıyorum…



Gökyüzünden yıldızlar döküldü bu gece 
Her yıldız vurgun yemiş bir bilmece 
Kavuştu dudağıma dualar hece hece 
Bir sönmeyen ateş kavurdu hasretince. 
Bugün akmalıydı göz yaşlarım sen  giderken 
Bugün yanmalıydı umutlarım seni beklerken 
Üşüyen gece bile seni bana söylerken 
Yetim kaldı gönlüm sen uzaklarda ölürken. 
Umutlar ekiyorum bensiz uyuyan gözlerine 
Siper ediyorum yüreğimi yarınsız sözlerine 
Başımı koyuyorum can bulduğum dizlerine 
Bil ki sensizliği akıtıyorum kaderimin ellerine. 
Bir kırağı ayazım gecenin kollarında 
Yol bilmez bir sürgünüm hasretlik yollarında 
Açmaz tomurcuk oldum hayatın dallarında 
Vursalar akmaz kanım bu zulmün hallarında.
05.12.2005



Kardelenlerin açtığı dağlarda
Yüzüne dokundum
Sonra
Ellerimi ısıttım
Beyazın en beyazında
Bir damla gözyaşı bıraktım
Kardelenin yüreğine
Kar taneleri sandı
Sarp dağların gölgeleri….
Nazlıydı usul usul esen rüzgar
Seslenirken yalnızlığa
Oysa
Yürümeliydi dağların zirvesine
Saçlarına tutunmalıydı güneşin
Ayazları uçurmalıydı yüreğinden
Şafaklar büyümeliydi
ayın şavkının altında
mavi yakmalıydı avuçlarına….
Saklanırdı yedi mevsim hüzün
Yıldızların duvağına
Gizlenirdi alaca duygular
Sinesine sarıp hasreti
Titrerdi
Serçe yüreği aşkın,
Kimliğine işlenirdi günahlar
Darağacına çekilirdi
Yargısız infazlar….
Vuruldu çığlıklar döl düşen umutlarda
Karanlığa bıçak çekti
Ürkek sevdanın elleri
Sustu 
Bir özlem düştü yüreğinin köşesine
Gözlerinin ardında alevler ıslandı,
Şakağına yasladı sevdasını
Tetiği iki kere çekti
Önce düşlerindeki sürgünlüğü
Sonra ayrılıkları vurdu hiç düşünmeden…



Kendimi arıyorum 
Pulsuz bir mektubun adresi bilinmeyen rüzgarlarında, 
Bazen kimliği bulunmamış düşlerin yolculuğunda. 
Kırık bir şarkı gibiyim kararsız 
Dört mevsimin sokak aralarında. 
Kimisi yüzünü güneşe dönmüş 
Kimi kapalı perdelerin ardında. 
Ama…hepsi saklanmış aynı şarkının nakaratında. 
Kendimi arıyorum 
Buğulanmış albümlerin katmer katmer dökülen yapraklarında, 
Biraz mahcup, toprakların yağmur kokan kırılganlıklarında. 
Gülüşünde yaralar saklayan 
Yazgımı düşlüyorum sararmış gecelerde. 
Ne Leylası olabiliyorum sevdaların 
Nede çöllerde hasretin damlası. 
Yeminliyim sanki susuzluktan ölmeye. 
Kendimi arıyorum 
Bayramlığını giymiş çocukluğumun adımlarında, 
İçinden nice güneşler doğacak sihirli kutularda. 
Tüm gayretim bir çocuğun saçlarına dokunabilmek. 
Martı ürkekliğinde ki hayallerini 
Deniz suyuyla yıkayabilmek, 
Ve güneşe sormak 
Yalınayak karanlıklarda koşabilirmiyim diye… 
Başka bir adı varmıdır 
Gözlerine menekşe yerleştirilmiş hüzünlerin. 
Kim anlatabilr geceye sığmayan düşlerin göğsünde uyumayı. 
Bir çocuktan başka kim başarabilir 
Tebessümleri paylaşmayı. 
Kendimi arıyorum 
Sessiz bir ıslığın gökyüzüne sürgünlüğünde. 
Avuçlarımdan doğan güneş dans ederken okyanuslarla. 
Ruhuma süzülüyor şimdi gümüşi şafaklar, 
Zümrüt-ü anka kuşunun kanatlarında 
Yeniden doğuyorum her şafağın aydınlığında.



Bir gün şehrime güneş doğacak
Gül küsüp dalına solmadan daha
Savrulmadan
Ayaz vurmadan baharlara...
Bir gün şehrime yağmur yağacak
Hasret çığlıkları gibi çakacak şimşekler ansızım
Toprak çırılçıplak,aşka susuz can gibi
Kaldırım süsü umutlarla ıslanacağız sırılsıklam...
Bir gün karanlıkları yırtarak esecek rüzgar şehrimde
Tozlu raflardaki aşklar çıkacak güne, tohum gibi
Ne yarım kalacak şiirler
Ne kelimeler ıslak...
Bir gün bu şehrin sessiz pencerelerinde, asılı kalan dileklerin kabulü olacak
Bir önceki günün gecesinden sızacak aydınlık
Eksik kalan her ne varsa yakılıp yıkılarak...
O bir gün mutlak yaşanacak
Ve o bir gün var ya
Sen kokacak şehrim...



Sevincin ömrü bir gün gibimi,
Sevginin dili sivri bir hançer mi,
Canımı acıtan duygular
İhanete yoldaş mı? 
Dudaklarımda ki buse 
Gitmeden donacak mı,
Gözümdeki yaş
İsyan olup akacak mı,
Hep ödünç sevgilerle sevip,
Yalan aşklarla aldanacak mı? 
Şikayetim var sana kader.
Yıllar önceki gibi
Aşkın acısı  kalacak mı,
Tuttuğum her dal
Yeşermeden kırılacak mı,
Çaldığım her kapı
Umutlarıma kapanacak mı,
Yanıp tutuşan bu gönül
Derman diye yanacak mı? 
Şikayetim var sana kader.
Bitmeyen bir gurbeti
Yaşıyor bu gönlüm.
Geceler senin gibi kokuyor,
Yıldızlar yarama basıyor,
Yağmur üstüme
Kara bulutlarla beraber yağıyor.
Her yeni gün,
Her doğan güneş,
Seni anlatsa da
Hatırladığım bir şarkı
Yitirdiğim sevdama yanıyor.
Şikayetim var sana kader.



Binlerce yıldır koştum,
Binlerce yıldızla yarıştım,
Gecelere karşı çıktım,
Güneş doğarken
Aşkın gölgesine sığındım,
İhanete uğradım.
Toprak kayarken ayaklarımdan,
Dallara tutundum,
Keder girerken kapımdan,
Hıçkırıklarla boğuldum.
Kaderin gölgesine sığındım,
İhanete uğradım.
Uzaklığı yok sayarken yüreğimde,
Nefesini yanımda duydum.
Vaat edilmiş sözcüklerle avunurken,
Yalan aşkını buldum.
Senin gölgene sığındım,
İhanete uğradım.



Bir gün, bulamazsan düşlerinde beni
Üzülme
Say ki bir yıldız olmuşuz göklerde
Bir yakamoz denizlerde
Belki bir rüzgarız sevdaların üstünde 
Yada bir türkünün ezgilerinde 
Nefes nefese özlem olmuşuz..
Bir gün, üşürsen soluğumun ateşinde
Bil ki
Yangınız çöllerin üstünde
Umutlarımız büyümüş kum tanelerinde
Güneşin kızıllığı bedenimizde
Yada beraber ölümü yaşarız
Bir damla suyun hasretinde..
Bir gün, uzanamazsan ellerime 
Sanma
Senden uzakta başka bir yerde
Öksüz yarınların teninde
Belki ürkek karanlığın içinde
Kimbilir, belki arıyor ellerini
Küskün şafakların derinliğinde
Bir gün, üşürsem karlı dağın ayazında
Sokul yanıma
Isıt yüreğimi çıplak ay ışığında
Okşa hasretle seni sevdiğim geceyi
Taç yap saçlarıma özlediğim güneşi
Sar beni akşamın gözlerine
Çiz sevdamı gökkuşağının rengine..
Bir gün, toprak düşerse üstüme
Yanma
Yıldızları sarmala sevdanın bohçasına
Bırak bir damla yaşla başucuma
Ağlama dağımın yamaçlarına
Daima düşlerine ortak et beni
Süzül çöllerdeki güllere 
Yeşert benim için solan sevgini
Anlarsın belki seni ne kadar sevdiğimi..



Sevdama vurulmuş
Şafak vakti gibisin,
Başında bulut
Gözlerinde yağmur
Yıldız yıldız yağıyorsun üstüme.
Sevda türkülerinin ardında
Kurşunluyorsun gökyüzünün mavisini,
Ayaz gecelerde 
Mehtabı kanatıyorsun.
Yenik düşüyorsun
Yasak koyduğun özlemlere,
Kırılgan öfkeni
Bölünmüş yüreğine veriyorsun,
Yudum yudum boğuluyorsun
Hasret denizinde,
Yorgun düşüyor bedenin
Düşlerindeki sonsuz sevişmelerde,
Gözlerini gözlerime saplayıp
Vurulmuş sevdana yürüyorsun,
Gecenin yüreğine giderken
Hayallere
Zincir vurulamayacağını biliyorsun.



Benim yüreğimden
Bir parça koparıyor ihanetin,
Yalanlar her soluk alışta
Saplanıyor kurşunlar gibi bedenime,
Mutsuzluğum aldanışlarda kök salıyor.
Umutlarım puslu karanlıklarda
Bir kurtuluş ışığı arıyor,
Boğuluyorum dipsiz girdaplarda...
Öfkeli nefretimi
Üzerime yapışmış gibi atamıyorum,
Ruhum ayrılığın acısıyla titriyor,
Kendimi arıyorum karanlık dünyada
Kayboluyorum avuçlarımdaki kör ışıkta.
Acının baharını yaşıyorum şimdi,
Sevda türkülerinin söylendiği her gecede
Efkar şafak vakti gibi çöküyor yüreğime...
Gözlerimin derinliğine
Hasretin sızıyor buram buram,
Bakmayın gönlümün delilendiğine
Hala kırılmış aşkımı yazıyor sevdam.
Dökülüp gidiyor hüzünlerim akşamın içinden,
Köpük köpük taşıyor gönlüm 
Dönüşü olmayan sevgimden,
Başka bir adı varmı isyanımın.
Yüreğimdeki ateşin kıvılcımıyla
Çöl yangınında hala yüreğim...
Biliyorum
Dönüşü yoktur zamanın,
Vakti yoktur ayrılığın,
Hüzünlerde saklıdır ondaki zulüm,
Alnımızdaki kaderdir,
Boyun eğmektir umutsuzca,
Tebessümün dudaklarda donması,
Yıldızların gözyaşlarına kavuşmasıdır,
Yürekten dökülen yanık bir türküdür,
Nasırlaşmış eldir,
Bitimsiz bir elemdir,
Gönüldeki sönmeyen yangındır, 
“Sevdamın Adı Ayrılıktır”...



İnsanı anlamak kadar
Zor bir şey varmıdır,
İnanın yıldızları tutmaktan 
Daha uzaktır.
Gördüğüm zaman birini,
Düşünüyorum acaba
Bir dost yüzümü,
Hiç görmediğim çiçek mi,
Duymadığım şarkımı,
Bir türlü bulamıyorum,
İsmini koymaya korkuyorum.
Biraz önce bir çocuktu,
Daha sonra öfke oldu,
Akşam gördüm tanıyamadım,
İpekten bile yumuşak kaldı.
Sevgiyle bahçeler sürdüm,
Vefayla ağaçlar diktim,
Sefasını süreyim derken,
Cefayla tümünü kökünden söktüm.



Boş sokaklarda dolaştım gecenin karanlığında 
Telaşla geçtim başıboş düşüncelerin yanından 
Sanki hep yakınımdaydın 
Sanki hem soru hem cevaptın, 
Boynum büküktü zamanın firarlarında 
Ben deli bir sevdanın üşüyen yüreği 
Sen, kabına sığmaz rüzgarların bedeni 
Gökyüzü ben, sen yıldızların seveni 
Hayat ise kafa tuttuğum 
Üryan hayallerin direnişi. 
Vefasız bir zamanın pençesinde sevgim 
Gözlerim mağrur bir akşam yıldızının kollarında 
Ve ben isimsiz sokaklarda 
Kimsesizliğin sustuğu anlarda 
Aşkımın son gerçeğini soluyorum, 
Ben el değmemiş düşlerde kaybolan 
Sen, bilmediğim çiçeklerin dili 
Bil ki her şey acımasız 
Bil ki ağladığım akşamlar 
Gecelerden daha insafsız. 
Diz çöküyor düşlerim solmuş uykularımda 
Gecenin çiyi düşüyor kırılgan umutlara 
Üşüyorum sensiz esen rüzgarlarda 
Arıyorum seni gümüş rengi ay ışığında, 
Ben bir sevgi tutsağı 
Sen, tükenmeyen sevdamın sevişmeleri 
Bitmeyecek sandığım aşkımın 
Mahkum olmuş gerçekleri 
Bir gün ansızın giderken 
Sancılanacak içimin kutsal hasretleri.



Elimde bir öykü var 
Yırtık pırtık dünden kalma, 
Kederli yağmurlarla yalnız 
Derin uçurumlarda köklenmiş 
Gelecek ilkbahar, biten hazan 
Damla damla kanarken zamana 
Tutsaklığı vefasız gözlerde hançerlemiş. 
Elimde bir öykü var 
Dünden kalan acılarla sevişmiş, 
Akşamın ürpertili bedeninde 
Karanlığın kuytusunda terkedilmiş 
Bir intihar busesiyle 
Bırakmış kendini aşkın mabedine 
Nakış nakış işlenmiş sevginin nefesiyle.
Elimde bir öykü var
Hasret türkülerinde vurulmuş,
Güz çökerken ağıtların üstüne
Geceye serpilen hüzünlerle yorulmuş,
Üşürken elleri, kanarken yüreği
Masum sevdanın masalını
Kırık bir vedanın namlusunda unutmuş.
Elimde bir öykü var
İlk sevdasının çöllerinde kurumuş,
Güneş silemezken aşkın yazgısını
Ay ışığı tutmuş ayrılığın yasını,
Erirken zindanda yavaş yavaş
Şahit olmuş kuşlarla dağlar
Gözlerinde mevsimler usulca solmuş.
Elimde bir öykü var 
Hala canlı ve sessiz, 
Eski bir şarkıda aldanırken sevgiler 
Kesilir sevda çığlıkları 
Dokunurken yüreğine giden yıllar 
Ölümleri yaşadığından habersiz, 
Gizlenir kirpiklerine gözyaşı 
Bilemez, 
Sevişmeler neden biter sebepsiz. 
Elimde bir öykü var amansız, 
Elimde bir öykü var zamansız.



Bütün hüzünleri çarmıha gerip
Düşüyorum
Zamanın kırılmış aynalarına 
Susup suçüstü yakalanıyorum
Şarkıların hüzzam makamına.
Adressizim bu şehrin sokaklarında
Yağıyorum
Hüsran dolu kansız gecelere
Ruhumu ellerine bırakıp
Savruluyorum akşamın karanlığına.
Bir el değiyor gönlümün bahçesine
Dokunuyorum
Terkedilmiş bir aşkın derinliğine
Üşüyor kelimelerim yalnızlığımda
Ölüm kayboluyor
Göçebe bir ağıtın yazgılarında.
Özlem ürperiyor göz kapaklarımda
Yitiriyorum
Gökyüzüne çizdiğim yıldızları
Tek şahidim gökyüzü
Yüreğim dayanmıyor sözlerin suskusuna
Can veriyor dileğim dudaklarımda
Susuyorum
Sadece ellerimi tut istiyorum
Sadece ellerimi.



Sevdiğini Söyle 
Kahkahamızın altında göz yaşları varsa, dilimizle gönlümüz ayrı 
konuşuyorsa,ruhumuzu bedenimize kilitlediysek ve sevdiğimizi söyleyemiyorsak 
hangi özgürlük şarkısını söyleyecek yüreğimiz. 
Bırakın kollarınızı, avuçlarınıza alın sevginizi. Çıkın sığınağınızdan, 
uzaktan izlemeyin kaybettiklerinizi. Lanet ederek çekip gitmeyin, küsmeyin 
dokunuşlara. Başınızı kaldırıp bakın gökyüzüne, haykırın hasretleri ölümsüz 
sevdalara. 
Kanat takıp uçmak istiyorum özgürlüğe. Pembe bulutların üstünde mavilere 
teslim oluyorum. Damla olup tutkuları yaşıyorum. Özlüyorum türkümü 
söylemeyi, özlüyorum içimdeki binlerce gülümsemeyi. Bir tohum gibi 
büyütüyorum coşkularımı. Dans ettiriyorum rüzgarlarla umutlarımı. Görüyorum 
yıldızların benim için parladığını. Kolaymış diyorum kendi kendime. Dünyaya 
bile kafa tutmak, bir volkan gibi patlamak kolaymış. 
Yaşama sevincimizi ve özgürlüğümüzü uzaklarda aramaya gerek yok. Önce 
gülümseyin, huzur kaplasın içinizi. Dönüp bakın yanınıza, göreceksiniz. 
Geçmişin hatalarını unutun. Elinizdekilerin kıymetini bilin. Şefkatlice 
sarın kollarınızı, her dakikanızı doya doya yaşayın. Çünkü önümüzdeki yolun 
ne zaman, nerede biteceğini kimse bilemez. Mutluluğu başka ellerde, başka 
yüzlerde aramayın. Gülümsedikçe ve bekledikçe hayatın yaşamaya değer 
olduğunu anlayacaksınız. En yalnız kaldığınız zamanlarda hayallerinize 
sarılın.. Kurun kurabildiğiniz kadar özgürce ve sonsuza kadar. Sımsıkı 
tutunun ruhunuzun dallarına. Rüzgar alabildiğince hırçın, yağmur 
alabildiğince inatçı olsun. Yüreğiniz karşılasın onları daha hırçın, daha 
inatçı. Sevgiyi saçın donuk yüreklere, umutları yayın gözlerinizle. Yalnız 
beyazı maviyi sevmeyin. Sevin bütün renkleri. Siyahların bile beyaza 
dönüştüğünü göreceksiniz. Belki rüzgar birazdan yön değiştirecek ve sevda 
gibi esecek saçlarınızda. Yıldızlar eskisinden daha bir parlak, mehtap daha 
yakın olacak.. İnanın ki sevginiz yolları aydınlatacak. 
Belki yarın çok geç olabilir. Belki de yarın hiç olmayabilir. Dünü unut, bu 
günü yaşa dalların kırılmadan. En kızgın, en kırgın olduğun zamanlarda bile 
kafa tut yaşama. Yaşat özgürlüğünü sevginin içinde. Korkma sevmekten, korkma 
sevilmemekten. Bir damla su ol, ak akabildiğin kadar. Bazen bir yaprağa bazen 
bir çiçeğe düş. Ay ışığı ol gizlice içeri süzülen. Gözlerine bak sevdiğinin 
bakabildiğin kadar. Ruhunu aç, kalbini aç yalnız gecelerine. Ta ki 
gündüzleri yıldızları görebilene kadar. Umutlarını yaz kır çiçeklerine, 
hatırla sıcak bir çayın tadını sevdiklerinle. Eğer gerçekten aşıksan, 
gerçekten seviyorsan işte o zaman yaşadığını anla. Kim demiş mutluluk uzakta 
diye. Çekme ellerini sevginden.. Sevmek yürek ister, sevmek adam gibi adam 
ister. Hayat yaşandığı kadardır. Mutluluğunu hisset bu sevginin. Şimdi koş 
sevdiğine. Gözlerine bak ve sadece ona sevdiğini söyle. 
Zeynep Nilgün Gökçeöz 
 06. 09.2005



Bir çığlıktı ilk nefesimiz,
Kimimiz o çığlıklarda kaldı
Kimimiz tebessümlere hak kazandı
Kimimizin kaderi süt kağıda yazıldı
Kimimiz hep kara sayfalarda anıldı
Kimimiz ise acıların kitabını yazdı.
Ama hep dilimizde aynı şarkı vardı
Kader sokağının öksüz kadınları.
Hep bir el aradık güçlü,
Bir omuz aradık sağlam
Ve bir yürek aradık sevecen,
Gözlerimizdeki yaş mutluluk olsun istedik
Masa başlarında evimizde oturmayı diledik
Sevgi susuzu olduğumuzu bilemedik
Yinede biz hep aynı şarkıyı söyledik
Kader sokağının öksüz kadınları.
Bir umutla başladık hayata
Ak kalemlerle çizdik yazgımızı,
Gülleri kucakladık yüreğimizle
Bilemedik, her diken ayrı battı bedenimize,
Gülüşlerde sakladık ağlayışımızı
Ve aynalarda seyrettik çöküşümüzü
Yinede biz hep aynı şarkıyı söyledik
Kader sokağının öksüz kadınları.
Kimimizin eli kalem tuttu
Kimimizin eli nasır,
Kimimize hayat en güzel şekilde hazır,
Tökezledi bazılarımız atılan çelmeden
Düştüler, ömürlerini geçirdiler gülmeden,
Kimimiz kahkahayı içti şarap gibi
Kimimiz oldu çorak toprak gibi,
Yinede biz hep aynı şarkıyı söyledik
Kader sokağının öksüz kadınları.
Ürkek bezgin bakarız uzatılan ellere
Yarınlar karanlıktır yozlaşmış emellerde
Korku çiçekleri dikeriz bahçelere
Kuruturuz onları kuytu hayallerde,
Sonsuz bir yolu geçeriz baştan başa
Ulaşamayız adak yapılan ağaca,
Çürüyen düşleri toplarız birer birer
Üzerimize giyeriz cisimsiz elbiseler
Yinede biz hep aynı şarkıyı söyleriz
Kader sokağının öksüz kadınları.
Düşmeye gör kadınım
Elinden tutan olmaz
Nereye gidersen git
Alnından leken çıkmaz
Acımazlar senin gibi bahtsıza
Yargısız infaz hazırdır kapıda,
En acı söz iki dudak arasında
Vururlar damgayı alnımıza
Kahrederiz o zaman yazgımıza,
Yinede biz hep aynı şarkıyı söyleriz
Kader sokağının öksüz kadınları.
Gözlerin ağlamaklı
Bakışların kayıp tekneler misali,
Bilselerdi gözlerinle güldüğünü,
Bilselerdi yürekten sevdiğini
Ve bilselerdi bulutun ardındaki güneş olduğunu,
Ağlama sil gözlerini
Çöz yüreğindeki kelepçeyi
Unut yaslı yorgunluğu,
Dinle kendi ayak seslerini
Duymasınlar sessiz sitemlerini
Yinede sen hep aynı şarkıyı söyle
Kader sokağının öksüz kadınları.



Aşk beraberliktir,
Aşk arkadaşlıktır,
Aşk uyanıştır.
Belki bir yabancıdır,
Tesadüfen geçer kapımdan,
Daldığım rüyadan,
Uyandırandır beni
Derin uykumdan.
Sevmek dirilmektir,
Sevmek sevilmektir,
Sevmek yürekliliktir.
Girecektir bir gün
Kırık camımdan,
Yada gelecektir
Dünyanın öbür ucundan.
Sabahın ilk ışıklarıyla
Üstüme yeniden doğacaktır.
Ayrılık ölmektir,
Ayrılık kaybolmaktır,
Ayrılık karabasandır.
Belki geriye dönülmezliktir.
Mahzun gözyaşlarının
Bir çiğ tanesi gibi
Yüreğe düşmesidir.
Şaşkın buluşmadır anılarla,
Bilmediğin diyarlara sürgündür,
Belki de tükenmişliğin içinde
Aşkın kurduğu bir tuzaktır.



Gidişini hatırlarım
Sonbahar ezgisinin mahrem kollarında
Ellerim üşür,
avuçlarım sımsıcak nefesini öper
Yüreğim titrer ayrılığın dokunuşunda,
Darbeler şahittir tükenişime 
asırlarca uzaktadır kavuşmalar…
Issız bir intihar dolaşır
eteklerimde uçuşan rüzgarın
kabus bakışlarında…
geç kaldım ümitlerime
aydınlık vadetmeye,
İçimden karanlıklar geçer
Sendeler boyun eğen anılar
Zaman yorgun ve suskundur
Ayaz aşkların koynunda…
Galibi olmayan savaşın
Payına düşer özlemler,
Uğruna kurban verilir 
çalınmış mutluluklar
azapları vurulur yenilgilerin
naralar atılır özlemin mızrağınla,
Kan rengine boyanır susuşlar
özgürlüğün içinde
beyaz aşk kefenlenir…
Gidişimi hatırlarım
Ömrümün biten dakikalarında,
Son arzum sorulmuş gibi
Korkakça koşuşur gülüşlerim…
düşer ümitlerim uçurum diplerine 
silmeyi unuturum izlerini sevmemin
Başucumda gizli bir yas 
yarım kalır söyleyemediklerim
Aşkı toprağa,
yıldızları gökyüzüne gömerim,
Darağacı misali soğuk bir gecede
kendi ellerimle çekerim ipimi,
Ay gölgeleri sessizce örter üstümü..



Bağrıma sıkılan gözyaşlarına
cevaptır dökülen çığlıklarım,
Yılların değişmeyen gerçeğine 
cevaptır hala sıkılan dudaklarım…
Çok geç vardım farkına
Vazgeçilmiş aşklar,
Barındırılan umutlar,
Itirafına korkulan duygular,
Yoruldukça koşan zaman
Zamanın içinde imkansızlıkların kaçamağı ben……
Tutunamadıklarımın yokluğuna 
cevaptır kapanmayan yaralarım,
sarmayı unuttuğum sızılara 
ağlamaya korkan öfkeme
halden anlamaz gecelere
cevaptır yalnız ölümlerim…
korkak bir ıslığın tiz sesine sığınan
başımı alıp gitmelerim ondandır,
ırkçı bir akşamın kanat seslerine koşan
yok sayılan özlemlere sığınan ben…..
Arka bahçemin duvarlarına
cevaptır solmaya yüz tutan çiçeklerim,
Hep eksik kalan yanımda
apansız kederlerdir suskularım,
Düşlerimle oynaşan ezberlerimin
aldanışıdır kor yangınlarım,
tökezleyen yalnızlığımın 
yarım kalmış hüzünlerinde
delicesine harcanmış anılarım,
Bakir bir nehrin coşkusuyla 
göç eden ruhuma eşlik eden ben….
Sessiz ve küskün mazimin 
yanından geçen yıllarım,
Uykusuz ve yorgun düşlerimin
yasaklanmış sarılmaları,
saman sarısı eylüllerin ılık esen rüzgarları,
avuçlarımda saklı kalan sorguların
çocuksu gülümsemelerine sevdalı ben,
Ne boynu bükük  uzaklıkların iç geçirmesi
Ne sarhoş gecelerin tenime sinen kokusu
Unutmayacak hüzüne bürünen yüzümü,
Bir sis perdesi ardında
Canlanacak kayıp sevmelerim,
Ve bir gün vazgeçeceğim düşlerimden,
Sarılacağım kumsalın özgür dalgalarına
Asi bir  şiir olacak yakamozlar
Kabullenecek ay ışığının parmaklıklarını
Mapusluğumun özgürlük olduğuna ağlayacağım ben…..
31 /12 / 2006



Uçuk bir tebessüm dolaşır
akşamın ayak seslerinin ardında,
Sevdalara yaslanır hüzün dediğim gölgeler
Kaygısız bir veda sendeler ürpertiyle
Susuşlar öpüşür,
Talan olur yalnızlığın kavşağında gülüşler…
Düşlerim yağmalanır acımasızca
bir kucak gecenin içinde…
Çalınmış zamanın ihaneti susmaz
saklı hasretlerde,
Sevişmeler matemli
Dokunuşlar ayrılığın hoyrat ellerinde
Çığlık çığlığa yargılanır 
Gecenin bedeli…
Savunmasız kalır bakışlar
düşsel ovaların ilk ışıklarında…
Deli deli esen rüzgarın adı
Hasrete yazılır,
Sevdalar sahiplenilir
Isminin sonbahar olduğunu bilmeden
Usul usul dolanır yamaçlarımızda
Sarıya dönmüş sessiz ümitler…
Bir dans başlar 
yıldızlar gökyüzünden toplanırken,
sabırlar eşlik eder özlemlere
Bir şarkı mırıldanır dudaklar
Ürkek duygular kanatlanır
unutulan zamana karşı,
Cemreler düşer melodilerin eşliğinde
Toprağına kavuşur hayaller
Kırık bir hikaye bestelenir
Nöbete kalır hüzün,
Bir köprü kurulur kalpten kalbe
Bakışır susmalar son bir defa
kavuşmaları unutup
başını eğer gidişler…



Bir sabah uyandığımda 
Başucumda gülümseyen düşler, 
Diğer yanımda 
Koynumda büyüttüğüm sevgiler, 
Bir sabah uyandığımda 
Başkaydı içimdeki öfkeler, 
Pencerem ağlarken hüzne 
Kucak açıyordu 
Sevdaya mor salkımlı güneşler, 
Bir sabah uyandığımda 
Yağmurlar gibi sevdiğim 
Kır çiçeklerini topladım 
Tılsımlı gözlerinden, 
Destanını yazdım 
Güvercin kanatlarına 
Uçtu yüreğimden 
Adına susmuş özlemler… 
Bu sabah uyandığımda 
Erguvan rengine küsmüştü 
Gökkuşağına boyadığım aşk, 
Ellerin çöl olmuştu 
Mevsimler ayaz, 
Bu sabah uyandığımda 
Kirpiklerim avutmadı gözyaşlarımı 
Sen diyordu her damla 
Ve sen akıyordun yüreğime 
Hüzünlü oluklardan, 
Dokunuyordu tutkular 
Lal olmuş bedenime 
Kutsanıyordu ten 
Varlığının izlerinde, 
Bu sabah uyandığımda 
Savruluyordu sıcaklığı mavinin 
Yağıyordu üzerime 
Erken gün dönümleri,
Bir sen kalıyordun
Birde gözyaşlarımın 
Nemli özlemleri.
Ve bu sabah
Seni yüreğime yaktım
Kara büyülü sevdanın
Sesinde titrerken zaman,
İlkel çığlıklar düştü 
bıraktığım geceye
daha derine sakladım,
yürüdüm soluksuzca
uzaklarımdaki eşkaline
gözbebeklerinden öptüm
ellerinden öptüm,
bu sabah ben
sana gelirken
susmuşluğun avazında
bin kere öldüm…



Güneşi batıramayacaksan gökyüzünde 
Hayallerine sarılıp yatamayacaksan 
Yıldızları tutamıyacaksan gözyaşlarında 
Bırak bitsin bu aşk 
Yorulma… 
Her sokak lambasının altında 
Gölgen düşecekse ıssızlığına 
Korkacaksan büyüyen uzaklıklardan 
Bırak ağlasın hasret 
Dokunma… 
Düşleyeceksen uyanmamış uykularda 
Kelebek ömürlü sevgileri 
Dokunamayacaksan sevgilinin busesine 
Bırak sussun sözcükler 
Konuşma… 
Dalamıyorsan gün batımlarının rengine 
Göğsünde saklayamıyorsan feryatları 
Melankoli yalnızlığına açıyorsan kapılarını 
Bırak ölsün şafaklar 
Uyanma… 
Mecnunun geçtiği çölleri aşıp 
Delemiyorsan Ferhat gibi dağları 
Seni seviyorum diyemiyorsan 
Boşuna bekleme güneşin doğuşunu 
Bırak solsun gülün 
Ağlama…



Sevgiler dilsizdir 
Bakışlardaki kavuşmalarda, 
Sensizlik sessizlik olur 
Kıvranıyorken gecikmiş zamanlarda, 
Bir hasret rüzgarı 
Sarmalar düşlerimi, 
Sana bakmak 
Seni sevmek 
Avutur mu hayallerimi. 
Bir bilsen 
Köşedeki kırık sözlerimi, 
Bir bilsen 
Seni uzaktan sevmeyi, 
Gecemi sabaha açarım 
Dokunmadan tenine 
Direnirim ölümcül sevgilere, 
Bir sürgün gizlenir 
Suskun ve yenik 
Hüznüm yağarken 
Hasretim filizlenir. 
Yalnızlık değil 
Beni vuran akşamlarda, 
Yüreğim yangın yeri 
İçimde kopan fırtınalarda, 
Şimdi her şey saklı 
Günah gibi suskularda, 
Bırak sancılansın gökyüzü 
Bırak yağsın yıldızlar, 
Yağmurlar benim, maviler benim
Alev kızılı gül yine benim
Yüreğim ırmak,
Yüreğim ateş 
Dokunma, yakarsın ellerini 
Gecede paylaştığım hıçkırık gibi
Usul usul koynuma alırım özlemini. 
İsterdim ki 
Sonsuzluk olayım düşlerinde, 
İsterdim ki 
Bir umut olayım yüreğinde, 
Ölümsüz sevdaların 
Öyküsü olayım dilinde, 
Kimsesizliğim senin sokaklarında
Gülüşüm senin dudaklarında
Ve yüreğim avuçlarında,
Yumsam gözlerimi
Dalları tomurcuk bahara
Bir soru sorsam sessizce sana
İlk defa, belki son defa
Sarılırmısın bana.



En güzel şiire adanmışsa kalemim
Kalbim hala güneşe mucizeler yazıyorsa
Ürkek hecelerimin karanlığında
Sükûtum aşka selam duruyorsa
Bin şiire söz olmak
Boynumun borcu olsun. 
Lodos vakitlerinde yıldızlara akmak
Bir su damlasında ölümsüz geceyi yaşamak
Aşkın eskimeyen yüzünde
Çocuk gülümsemelerim ile sana gelmek
Hasret değil midir sevgili…
İçimizde kalmış yarım öyküler
Kutlu bir miras değil midir sevgili.
İşte yine nişan aldı zaman
Kalbimin serseri sokaklarına.
Gönüllü hasretler yine gözlerimin içine düştü alev alev.
Al kuytuda kalan hüzünlerimi gecenin kaçamağından
Yoksa kendi masalımı kanatır
İçimde söylenen çocuk
Yoksa 
Bir sokak lambasının altında
Buz tutar dudağımın kenarındaki ıslık.
Bilir misin sevgili
Kaç hüzün sığar bir ömre
Kaç aşk bir rüyada buluşur rastgele
Kaç hasret gözlerde vurulur ölmeden
Sussam olmuyor
Yağsam olmuyor
En iyisi
Hayra yorulan rüyalarda
Eylüller üşümeden
Kuşlar gibi dudağımdan öp beni.



Zaman doldu artık,
Elbiselerim bile eskidi,
Dolaptaki giyecekler
Sanki yüz yıllık gibi
Küf kokusuyla karışmışlar,
Buram buram maziyi anlatıyorlar.
Zaman doldu artık,
Üşümüş yorgun bedenim,
Kaskatı dudaklarım,
Sanki bir şeyler sıkışmış,
Kelimeler zincire vurulmuş gibi,
Esaretlerini kaybediyorlar
Kırık bir gülümseme de.
Zaman doldu artık,
Ha ölüm, ha ayrılık,
İkisi de aynı soğuklukla dost,
İkisi de aynı üzüntüye gebe.
Belki binlerce yıldır yaşıyorum,
Bilinmez bir yere doğru,
Kayıp sonsuzluklara koşuyorum,
Kendimi saklıyorum
Ölüm ve ayrılıktan.
Boşuna kaçış bu,
Biliyorum hayat bunu istiyor
Ve hep isteyecek,
Çünkü çaresi yok
Zaman doldu artık.



Kaç kez son dedim….
Kaç kez söz verdim kendime…
Ve kaç kez yemin ettim
Yüreğimi infaz etmeye……
Söz çürüdü……
Benmiydim tükenen…
Yoksa,
Gökyüzüne sürdüğüm yıldızlar mı…..
Bazen …
Soymak gelir içimden
Tebessümler giymiş sevdayı…
Soyup ayışığında yıkamak…
Yorgunum
Yüzümdeki hüzünleri seyretmekten….
Ne zaman baksam
Hep intiharlar gelir aklıma…
Soramam nedenini…korkarım…
Sorsam sevdam uyanır…
Toplasam yastığımda ki hayalleri….
Sarılsam yaralarıma sarılır gibi….
Serseri bir geceye assam kendimi….
Sanık mavi değil…
Sanık…
Penceremde unutulan düşlerime
Bakılan fal…
Gökyüzü olsam
Yıldız yağarmı üstüme……
Ay susarmı benim için….
Namahrem tenlerin toprağı
Açar mı ilk çiçeklerini……
Su verin
Rüzgarın dinletilerine
Seyredebilmek için hayatı.
Bir şehir masalı düşünün…
eşlik edin yankılarına…
ve yazın….
Bir hiçe şiir yazmak
Zor değil…



Bütün mevsimlerin ilk müjdesi gibi
Ayak seslerimi duyurmak istiyorum büyüleyen aşklara
En cesur günlerimin ardından
Zamana geri dönüyorum
Bambaşka duygularla oturuyorum penceremin kenarında
İkindi vakitlerini saklayan bulut perdelerimle
Deli düşlerimi saklıyorum gökyüzüne,
Ruhumun yankılarında onları soyuyorum
Ve ben
Bir kum saati ile birlikte yaşıyorum.
Nefesim bakir iklimlerde
Ölesiye yorgun
Ertelenmiş kavuşmalarım
Bütün zamanlara kırgın
Nereye dokunsam pusulasız ezberler
Nereye baksam çırılçıplak telaşlar
Bunun için
Hep kazananların masalıyla avunuyorum
Yasaklı sevdalara
Sonbahar akşamları gibi yanaşıp
Mahcup tenimde güneşi batırıyorum
Issız buluşmalarda
Sevişmenin bedelini
Aforoz edilen gözlerimle ödüyorum.
Yargıla beni ey aşk
Milat öncesinden kalan tensiz gecelerle
Dudaklarıma bulaşan kenar mahalle kokularında
Sevdalandığımı unutma,
Işığa sığınmaya çalışan
Kor alevler var içimde,
Sokaklarımın çöl rüzgarları var,
Bak yağmurlar dokunuyor
Üç vakte adaklar adamış dileklerime
Gök kuşağım kanat geriyor
Susmuş düşlerime.
Ellerim artık incecik bir telaşla 
Gecenin sırlarını tutuyor,
O mağrur kelimeleri ve dokunuşları
Kalbimin üstünde taşıyorum,
Beni iyi tut şiir
Alçalan göğün altında,
Bitirilmemiş cümlelerin
Bir ateş bulup konuşma ihtimali var,
Beni iyi tut şiir
Daimi hasretlerin
Sır verme ihtimali var.



Gecenin en derin yerindeyim 
Bir yanım yıldızlarla 
Diğer yanım düşlerle dolu 
Aslında sabahı bekliyorum 
Yüreğime eşlik eden kusursuz özlemlerle 
Bütün karanlıkları ardıma alarak 
Ay lekelerinin kölesi olmaya gidiyorum. 
Uykulu gözlerime sinen düşe 
Sevgilim diyorum usulca 
Kirpiklerimi aralamaya korkuyorum 
Çünkü sabırsızım 
Çünkü 
Aşkı anlatıyorum dağınık hayallerime 
Ve ben zamanı incitmeden 
Faili meçhul bir gecenin sokak aralarında 
Bütün hüzünlerimin adreslerini değiştiriyorum. 
Tanırım uzun bir şarkının 
Damarlarımda ırmaklar gibi akmasını 
Göğsümde çırpınan kadife kanatlı kelimelerin 
Sözün bittiği yerde 
Tutkuyla gözlerimde sürgün vermesini de tanırım. 
Sen 
Asırlarımın özlemi 
Bu şehir gecelerimi işgal ediyor 
Gördüğüm düşlerle 
Alın çizgime düşen ışık 
Sabırla zikrediyor ninnilerimi 
Ve olmadığın her anda 
Umut düşüyor şiirimin rahmine 
Sen doğuruyorsun tüm zamanlarımın koynundan 
Sen doğuyorsun 
Sevdamın sol yanından. 
Gözbebeğim 
Uykusuz gecelerimin gizi 
Gel hadi eskimemiş imgelerimizin 
Hiç solmamış baharlarından 
Gel ve bir dilek tut ikimiz adına 
Gökyüzünden kayan her yıldıza 
Öykümüzü anlat 
Uzun uzun susma şehrimin sokaklarında 
Sen bu şehrin ezberindesin 
Ben aşkın bütün coğrafyasını 
Sende tanıdım 
İçimdeki ayazları sen topladın 
Üstüme örttüğün şiirlerle 
Haydi, sakla beni bir çocuk gibi 
Geldiğin günün bayramlığına 
Kurak avuçlarıma sağanak ol 
Sen gelemezsen sesini yolla bana 
Ama seviyor musun diye sorma 
İnan bilmiyorum 
Çünkü 
Kalbim sende.



Yaşamın yeşeren dallarından birine uzandım bu gün. Çok yükseklerde gibi görünse de dokundum. Dokundum ve ürperdi bedenim..En uçtaki tomurcuklar gülümsüyorlardı bana.. Sanki uzun zamandır özlediğim baharın geldiğini, zamansız yaşansa da her zaman bir bahar olduğunu anlattılar bana..Güneş daha parlak, sıcak ve umut doluydu.. Sıcaklığını uzattı.. Avuçlarıma aldım öptüm, okşadım. Kendimi bıraktım onun kollarına. Huzur doluydu bedenim, ruhum. Herşeye rağmen içimde bir sevinç vardı.. Çocuk gibiydim...neye bakacağımı, nereye koşacağımı şaşırmıştım. Önüne binlerce oyuncak bırakılan çocuğun gözleri, yüreği vardı. Koşmak istedim durmadan, arkama bakmadan. Haykırmak istedim karşıdaki dağlara. Kucaklamak istedim sonbaharın renklerini. Sımsıkı sarılıp ağlamak istedim. Çünkü sonbahar bana özlediklerimi, unuttuklarımı hediye etmişti..Bunun için sevdim sonbaharı. Bunun için kapattım gözlerimi güneşin batışına ve bunun için hüzünlendim güneşi uğurlarken..Çalınmış zamanlarımın vedasını hatırlattı bana..Sonra derin bir sessizlik kapladı her yeri. Sustum.. sustum fakat yüreğimin dili hiç susmadı ki..Hala coşkuyla bağırıyordu iç duvarlarımda. Bana sus derken o deli gibi haykırıyordu.  Çığlıkları duyulacak sandım.. Elimi yüreğimin üstüne bastırdım..O an fark ettim..ellerimde titriyordu. Tıpkı içim gibi.. İçime hapsettiğim kırgınlıklarımı unuttum bu duyguların gölgesinde. Daima güçlü görünmek zorunda olduğum maskemi çıkarıp attım bir kenara..Kendimi bıraktım gölün sularına. Ruhumu, bedenimi yıkadım, gözlerimi kapatarak tüm sıkıntılarımı orada bırakmak istedim. Her şeyi unutmak istedim o anın dışında. Kimsenin görmediği bilmediği gözyaşlarımı bırakmak istedim gölün kıyısına..Sessiz haykırışlarımla kanayan geceleri bırakmak istedim gölün sularına..Bir daha dönüp almamacasına. Sustuğum gecelerin çığlığı olmak istedim gün batımında.. Beni bırakma dercesine.. Hatta yalvarmak istedim güneşe giderken beni de götür diye..Sonra yine sustum. Çünkü susmak bir kaderdi...Kadere karşı gelmek bana ağır gelirdi…
 Ve ben içimdeki hapis duygulardan birini özgür bıraktım. Onun peşine takıldım koştum ağaçların arasında..Belki kaybolacağım, belki düşeceğim, belki dallarım kırılacak.. Olsun diyeceğim.. Hiç değilse yaşayacağım ve öyle öleceğim..
İşte güneş batarken beni esir alan duygular böyle aktı gitti gölün derinliğine. Bir gün diyerek.. Yeni bir umuda gülümseyerek..veya ay ışığının şavkını bekleyerek..
Hayat..Herşeye rağmen seni seviyorum… Ve hala içimde bir umut çocukça ağlamaya devam ediyor. Tıpkı bir zamanlar alamadığım pamuk şeker gibi..Tıpkı çok istediğim halde istemiyormuş gibi yaparak başımı çevirdiğim közlenmiş mısır gibi…Ben hala o çocuğum ve bazen başımı çevirmeye devam ediyorum….
Gece siyahtı…Her gecenin de bir beyazı vardı.



Gökyüzünü araladım.. 
Mavi bir sevda baktı yüreğime… 
Telaşlı gündoğumunun 
Uykusuz gözlerinde sevişti kelimeler… 
Eğilip öptüm 
Güneşin kuruttuğu dudaklarını 
Kanatlandı ruhum 
Yosunlu gölün kıyısına….. 
Akşamdan kalma sırlarım 
Dokundu hüznün terli tenine.. 
Karanlıkta gülümsedi 
Büyülü bir masal.. 
Yasaklı bu şehirde 
güneş doğmadan 
Birikti içimdeki umutlar… 
Dipnotu yok sevdamın 
Ölümsüzlüğü beklemekte sevmelerim… 
Derviş misali dolaştım 
Yıkılmış düşlerin isyanında.. 
Bütün aşklar adına 
Yemin etti dudaklarım. 
Ellerimden kaydı usulca 
Ayın şavkı, 
Dizlerime uzandı 
Senin kokunu getiren rüzgar.. 
Ayrılık üşüdü, 
Gökyüzü suskun, 
Kollarımda parçalandı 
Hayal ettiğim kavuşmalar.. 
Vurun dedim alacakaranlığa 
Dağların başındaki sevda türkülerini, 
Vurun dedim 
Kurtuluş diye sana gelişlerimi.. 
alnıma dayayıp namluyu 
çığlık çığlığa çektim tetiği…
Kazayla maviyi  vurdu mermilerim…



Üşüyorsan eğer
Bilki özlemin var..
Bilki pencerenden gülümseyen rüzgar
Kışa sevdalı…
Uyanıyorsan gece yarısı
Hüzün örtülüdür umutlarının üstünde..
Islanıyorsa kirpiklerinde şaşkın düşler 
Yalnız olmalısın…
Sabrın diyarındaysan eğer
Sarıl sevdana…
Uçur kafesinden yüreğindekileri
Kırmızı bir buse yolla
Düşlerinle okşadığın tutkularına
Kelimeler utanmasın dudağından…
Düşün denizin masmavi sahillerini
Yeni bir umut bağla
Dalgaların kıvrımlarına…
Pervazsızca olmalı dokunuşlar
Mehtabı duyabilmek için,
Şarkıları küsmemeli deniz kızının
Maviler silinirken ufukta…
Başı eğik olmamalı
Yitirirken aşkı yürek…
Bakışlar vurgunu gizlememeli
Şafağa düşerken …
Usulca kıvrılmalı geç gelen güne
Örselenmemeli bildik sokaklardaki
Yarını beklemeler…
Kapat gözlerini
Şimdi susmalı artık zaman…
Yudumla hayallerini
Hüzüne yollarken özlemleri
Ağlama benim kuytularıma
Izlerim silinecek yavaşça…
Unuttum yılların sabırsızlığını
Soğuk..üşüdüm birdenbire
Beyaz gülüşler siyaha boyandı
Sayıklamaların nefesinde…
Aynalara sıkıştı hayaller
Ve tekrarlandı aynı şeyler..
Bir yıldız kaydı…
Herşey sustu
Gece konuştu yine…



Bir okyanusa dalmak gibi,
Yada sonsuzluğa uçmak gibi,
Yıldızları tutmak gibi
Beni sevmelisin.
Düşlerinde ki ben gibi,
Kalbini bana vermelisin.
Bensiz bir sevda olmayacağını bilip
Beni sevmelisin.
Anılarla buluşmak gibi,
Kaderinle dertleşmek gibi,
Rüyalarda birleşmek gibi
Beni sevmelisin.
Ölümsüz olmak gibi,
Yasaklardan kaçmak gibi,
Ödünç sevgiler gibi
Beni sevmelisin.



Gözümü açtığımda ışıldayan güneşe,
Masmavi gökyüzüne,
Bastığım toprağa,
Fısıldayan rüzgara
Merhaba.
Sevginin ısıttığı gönüllere,
Sevdalı türkülere,
Gülümseyen her yüze
Merhaba.
Meçhul geleceğime,
Tatlı anılarıma,
Bitmez umutlarıma
Merhaba.
Beni seven herkese, benim sevdiklerime,
Bitmeyen dostluklarıma,
Gönül yoldaşlarıma
Merhaba.
Hatıralar bizim olsun,
Rüyalar tatlı kalsın,
Yalanlar uğramasın,
Bir merhaba hepimizin olsun.
Zeynep Nilgün Gökçeöz



Haydi gelin bu dünyayı devran edelim
Yüreğimizi aşka seyran edelim
Gönlümüzü dosta ışık edelim
Ayrılık közü bize düşmeden…
Umutları alıp bahtımıza gidelim
Yoktan var edilmez bunu bilelim
Kimse incinmeden kördüğümü çözelim
Ömrümüze buruk hasret girmeden…
Kimler geldi, kimler gitti bilen yok
Tükendi bu can harcayacak zaman yok
Ağlarken gülse de dertsiz insan yok
Sözün özü olalım hatır bitmeden…
Tatlı dili, gülen yüzü yok bilme
Alçak tut gönlünü düşene gülme
Dostun gülüşünü bir kalemde silme
Yüreğin gözü olalım vefa gitmeden…
Bir varmış bir yokmuş bunu bilelim
Kucak kucak sevgileri yoldaş edelim
Sular gibi aşkımızı yola dökelim
Şevkatin merhameti öksüz kalmadan…



Sensizliği hiç sevemedim
Acımasız akşamlarında sevdamın 
Adını hiç unutmadım,
Kaybolurken kendi sokaklarımda
Aşktan hiç yorulmadım,
Duyuyormusun üşürcesine titreyen sesimi
Şimdi ellerimde üşüyor artık.
Sensizliği hiç sevemedim
Kimsesiz ağıtlar var etrafımda
Yağmurlar içime yağıyor,
Dokunabilirmisin gözyaşlarıma
Bir çocuk hıçkırığını
Susturabilirmisin ceylan yüreğimde,
Ezberlediğim adını silebilirmisin dudaklarımdan.
Sensizliği hiç sevemedim
Sonbahar koydum acılarımın adını
Soldurdum yapraklarımı dalında,
Suskunluğum buğulandı 
Sana açtığım penceremde,
Cemre gibi düşerken yamaçlarıma
Sürgüne gittim masallardaki kaf dağına.
Sensizliği hiç sevemedim
Ne demek olduğunu sor bana
Bir yumruk takılır boğazıma ağlayamam
Yaşadım saymam senden ayrı zamanı
Düğümlenir kelimeler dilimde
Gizemlice dokunurum sana
Ve sorarım hala üşüyormusun.
Sensizliği hiç sevemedim
Toprağım susuz, düşlerim aç
Yokluğun ağlıyor satırlarımda
Vedalaşamıyorum sabıkalı sevdamla
Küskünüm yarınlara
Suskunum tutkulu rüyalara
İçimde ihtilaller kopuyor anlasana.
Sensizliği hiç sevemedim
Tatmadım kavuşmayı
Ölüm denen sessizlikte,
Sır gibi sakladım seni yüreğimde
Ay bulutlara saklandı yine bu gece
Dizlerine uzandım her şeyi boşverircesine,
İstedimki sadece gözlerimiz sevişsin
Dilim varmıyor yokluğunu söylemeye
İnan alışamadım hiç sensizliğe
İnan sensizliği hiç sevemedim.



Yüreğim çerçeve, içinde eski bir resmim
Karanlıklar içinde, teselliye muhtaç sesim
Dokun aydınlığıma ışıklar olsun nefesim
Düşlerim sessizleşti, geleceksen gel artık.
Bir gül açtı sabahın suskun  yellerinde
Ürkek bir ses inledi sazımın tellerinde
Mızrapları kırdım sevdamın ezgilerinde
Gurbet yazıldı alnıma, geleceksen gel artık.
Yağmaya görsün yağmurlar kırık akşamlarda
Sensiz bu şehir infaz edilmiş ayrılıklarda
Köşede yenik düşlerim, sevdam yangınlarda
Kırıldı umut dallarım, geleceksen gel artık.
Bir sır sürükleniyor peşimde can verircesine
Küstü hayaller yüreğime gecede inlercesine
Zamanlar kalleş ayrılığı yüzüme söylercesine
Yorgun bir hasret var, geleceksen gel artık.



Seni tanımadan sevdim.
Seninle soluk soluğa yaşadım.
Toprakta sen, ateşte sen oldun,
Yüreğimdeki közde seni buldum.
Ben seni tanımadan sevdim.
Ne önemi var adının,
Saçlarımı savuran rüzgar,
Yüreğime düşen yıldırım oldun.
Ben seni tanımadan sevdim.
Yalnızlığımın kuytusunda buldun beni,
Umutsuzluğumu sardın kollarınla,
Saklı duygularımı verdim senin koynuna.
Ben seni tanımadan sevdim.
Sessiz vaatlerindi derinden gelen,
Kavuşamadıklarımın adını sen koydun,
Senli düşlerimde sevgi tohumları oldun,
Korkum sensiz yaşamak değil,
Zaten ben seni tanımadan sevdim.



Karanlığın içinde uçarken 
Yalancı baharlar 
Umut hasret oldu 
Tutuştu eski bir sevda, 
İncinirken sözümdeki dokunuşlar 
Seni anlatmak zordu. 
Bakışlarım tebessüm ederken 
Yüreğinin gözlerine 
Sabır duvarlarım ağlıyordu 
Doğan günün ilk rengine 
Değince bedenin bedenime 
Düşlerim seni sordu. 
Parmak uçlarımla dokunurken 
Göçebe sensizliğe 
Gecemdeki ay soldu, 
İçimdeki sessizliği yamarken 
Uzanan ellerime 
Adın dudaklarımda kordu. 
Hoyrat rüzgarlarla  koşarken 
Kimsesiz bir yıldız 
Zulmün sorgusundaydı, 
Utangaç mutluluklar üzerime yağarken 
Hüzün yorgun, 
İsyan zincirle durdu. 
Kanıyor yüreğim seni söylerken 
Yokluğun deli divane 
Çaresizliğim inlerken, 
Ölümü fısıldıyor 
Aşk ve nefret beraber 
Usulca çağırırken zifiri kederler 
Son uykumda 
Beni saran yar vurdu.



Her sabah uyandığımda,
Yeni bir gün doğduğunda, 
Doğan güne söz verdim
Seni unutacağım.
Gönlümde hasret türküleri çaldığında,
Nağmeler yaramı her kanattığında,
Yüreğime söz verdim
Seni unutacağım.
Issız sokaklarda sensiz dolaştığımda,
Ağaçlara, yapraklara seni anlattığımda 
Kuşlara söz verdim 
Seni unutacağım.
Çaresizce kaderime inandığımda,
Yalnızlığı kendimle paylaştığımda,
Gönlüme söz verdim
Seni unutacağım.
Sensizlik kokan gecelere,
Avunduğum rüyalarıma,
Yaşattığım hayallerime söz verdim
Seni unutacağım.
Zeynep Nilgün Gökçeöz



Hüznüm
Masmavi bir gökyüzünün altında
Düşsüz uykulara dalıyor.
Oysa yüreğim
Ucu tomurcuklu baharlarla
Gün ışığına dupduru bağışlamalar bırakıyor.
En çok bana benziyor
Morarmış göğsümde büyüttüğüm umutlar
En çok beni anlatıyor döllenmiş karmaşalar
Masallarım bir varmış bir yokmuşla başlayıp
Sırlarını aça aça varıyor yeryüzüne
Sırasını şaşıran kelimelerim
Çığlık çığlığa sonsuzluğa dokunuyor…
Kalemim titriyor üç noktalara varmadan.
Öznesi ağır cümlelerim
Özlem taşıyor yelesinde.
Sükutlar bırakıyorum 
Söylenmeyen bütün sevgiler adına,
Zamanın bir yerinde
Mektuplar yazıyorum 
Gecenin siyah elleriyle….
Ey aşk
Kanatlarında taşıdığın gurbetlere
Güneşin açmasını söyle,
Ayın saklı yüzüne 
İmgeleri ateşten şiirler yaz,
Aç düğmelerini düşlerin ve
Issız bir şehrin dar sokaklarında
Çırılçıplak seviştir bütün gölgeleri…
Ey aşk
Elimdeki kırmızı güle yazıyorum bu şiiri
Gökkuşağı'nın büyülü sesiyle 
Sevinçlerime sevinç katıyorum
Asi bir bulutun nehir mavisi şarkılarıyla
içimden çığlıklar ata ata
Tenine konuk oluyorum.
Ve gülün dikenini öpüyorum
Dudağımı kanatmadan.



Çocuk olsam,
Koşsam bir topun peşinden,
Düşsem dizlerimin üstüne,
Yine kalksam,
Yine koşsam.
Alsam bir parça ekmeği elime,
Isırsam simit yerine,
Kirli ellerimle tutsam,
Aldırmadan yesem.
Yemeyenlere üzülmesem.
Ölmüş gitmiş hiç bilmesem,
Hayata hep oyun desem,
En mutlu oyuncu ben olsam,
Oynasam hep oynasam.
Herkesi yanımda bulsam,
Sırtımı onlara dayasam,
Küçük bir kuruşla sevinip,
İstediğim şekerleri alsam,
Dertleri büyüklere bırakıp,
Hep çocuk olsam,
Çocuk kalsam.



Kurudu ağlamaktan kalmadı gözyaşlarım
Sen yokken yanımda hiç mutlu olamadım
Yetmez mi artık çektiğim bunca acı
Kalmadı artık gücüm bu son çırpınışlarım
Bana dönmesen de seni göremesem de
Bilsem ki mutlusun o bana yeter
Sevmek böyle bir şey fedakarlık ister
Sen yanımda olmasan da fark etmez
Sevgimden ödün vermem
Senden asla vazgeçmem
Sevgin ölmez benim için
Tereddütsüz ölürüm senin için



Umuttun filizlendin gönlümde,
Karlı bir dağdın eridin bedenimde,
Yağmurdun toprağına kavuşan,
Özlemdin geceleri ağlatan,
Masaldın yitik sevdaları anlatan.
Yine de inanamadım
Bunu bana yapan  sen olamazsın.
Şiirdin açtığım her sayfada,
Geceleri umuttun karanlıklarda,
Her sahipsiz sabaha uyandığımda,
Fısıltıydı sevgin kulaklarımda,
Yangındın kurumuş dudaklarımda,
Yine de inanamadım
Bunu bana yapan sen olamazsın.
Neşemdin hiç bitmeyen,
Huzurumdun içimi titreten,
Coşkuydun aç yüreğime dolan,
Aşkını bana şiirlerle yollayan,
Sarhoşluğumdun yaşadığım her an,
Yine de inanamadım
Bunu bana yapan sen olamazsın.
En uzun bestemdin hüzünle gelen,
Kabusumdun sanki üstüme çöken,
Ağıtımdın dilime düşen
İsyanımı göz ardı eden,
Taptığım aşka gölge düşüren,
Yine de inanamadım
Bunu bana yapan sen olamazsın.



Seni tanımayı sevdim.
Seni özlemeyi sevdim.
Seni sevmeyi çok sevdim.
Elinde bir buket çiçek,
Dudaklarında sihirli sözcükler
Ve bir meltemin esintisiyle gelip
Tüm sevgileri verdin bana.
Başka bir dünyada,
Başka bir rüyada yaşardım.
Yıldızlar ve ay
Uzaklığı yalanlarmışçasına
Ayaklarımın altında dolaşırlardı.
Büyülü rüyalar göz kırparak
Gecelerimi süslerlerdi.
Hayaller 
Büyük umutları müjdeler gibi gelirlerdi odama,
Unuttuğum şeyleri hatırlatırlardı bana.
Benim için hasrettin,
Sessizce gözlerimden akan yaştın.
Ne zaman seven bir göz görsem
Seni hatırlardım.
 Tenim senin teninle birleşirken
Verdiğin şiirleri alırdım yanıma.
Hafızamdaki
Sana ait tüm hüzünleri silip
Çözülürdüm senin kollarında.



Bir gün bu aşk bitecek dedim,
Yine de korkmadan seninle yürüdüm.
Karanlığın en kuytu köşesinde
Tek başıma seni bekledim.
Bir gün bu aşk bitecek dedim,
Bunu kendime hep söyledim.
İnanmasa da kalbim buna
Ümitsizce hep bunun için ağladım.
Bir gün bu aşk bitecek dedim,
Yolun sonuna sen olmadan gittim.
İnan ki artık uyandım rüyadan
Sensizliğin içinde senin aşkınla bittim.



Her mevsimi ayrı sevdim.
Her güne yeni bir umutla
Hep yeniden başladım.
Umutlarımın bittiği yerde 
Sevda şarkıları söyledim.
Boş sokaklar
Hüzün çiçekleri saçsa da yollarıma
Dökülen yapraklara inat
Baharı bekledim.
Her mevsimi ayrı sevdim.
Dudaklarından dökülen
Buz gibi kelimeleri
Senin sevginle erittim.
Rüzgarın soğukluğunu duymadım
Çünkü onunla estim.
Her mevsimi ayrı sevdim.
Güneşin en yakıcı sıcağında
Senin adınla serinledim.
Tenimin her ısınışında
Temmuz aşkım
Hep seni bekledim.



Yalancı yarim mi desem,
Yalanın mı olsam.
Karşılıksız sevgilere
Yoldaş mı ol desem.
Suladığın her umut
Kuru bir ağaç mı olsun desem,
Beklediğin baharı
Hiç görmesen.
Elimden gelse
Bütün hüzünleri sana versem.
Sev ama
Asla sevilme desem,
Her aşkın için
Tükendiğini bilip,
Bahtsızlığına ağladığını görsem.



Küçük bir ev,
Nohut oda
Bakla sofa misali,
Yürürken
Gıcırdayan tahtalar,
Belki
Tozlu bir tavan arası,
Kilidi kırılmış 
Eski bir sandık.
İpek örtülere bürünmüş
Gibi duran koltuklar,
Tozların altında
Silinmiş resimler,
Bizden öncekilerin giydiği
Renklerini kaybeden giysiler,
Hiç yaşanılmamış gibi
Ölü bir sessizlik.
Küçük bir ev,
İçeriye sızan güneşin 
Kırılmış ışıkları,
Eski halının üstündeki
Kaybolmamış ayak izleri,
Kasvetli müzeler misali
Sıralanmış lambalar,
Konsol üstündeki
Sırları dökülmüş ayna,
Tedirgin ruhların bıraktığı
Ölü bir zaman,
Yas tutulmuş evden artakalan
Yok edilmiş hazin bir yaşam.



Dışarıda kar var,
Soğuk iliklerimde.
Gözlerimde bahar var,
Sebebi yüreğimde.
Ellerimde anılar,
Biliyorum terk edecekler.
Yitirdiğim şarkılar
Yeniden bana dönecekler.
Ağlayarak kapattığım sayfalar,
Benim aşkımla
Bana geri gelecekler.
Karanlık gecelerim,
Ay ışığında
Umutlarımı geri verecekler.
Sevda şarkılarını 
Benim için yeniden yazıp,
Bir tek benim için söyleyecekler.



Küstü bu gönlüm 
Kime bilmem ki,
İçindeki derdi söyletemem ki,
Mevsimsiz sarardı yapraklar şimdi,
Yeni bir baharı getiremem ki.
Denizler küstü
Mavisi kayıp,
Rüzgarlar sustu
Şarkısı yitik,
Uçan kuşların
Kanadı kırık,
İstesem de derdimi söyleyemem ki.
Fırtınalar eser gönlümde şimdi,
İsyanım fışkırdı
Göklere doğru,
Avutacak yürek
Yalanla doldu,
İhaneti sana anlatamam ki.
Hangi dalı tutsam
Elimde kaldı,
Yüreğim acıyla
Kasvetle doldu,
Umudum fidandı
Kimler soldurdu,
Bilsem de cevabını söyleyemem ki.



Merhaba Hayat 
Her gece uyumadan önce yüreğimi yüreğinin üstüne koyarım. En tutkulu, en mavi, en deli hayallerimi üstüme örter, sana ulaşamadığım zamanların öcünü alırım rüyalarımda. 
Bir sıcaklık yayılır bedenimde. Seni bana tanrının armağanı diye düşünürüm. Tüm bahçeler benim olur. Çiçekler sen diye kokar, yıldızlara sen diye bakarım. Yollara senin adını veririm ve her yolun sonunda seni bulurum. Gözlerimdeki gözlerini saklar, bakışlarına elimi süremem. Dünyalara sığmayacak sevgimi sana sığdırırım. Özlerim demeye korkarım ya gidersen diye. Ürkek kuşlar gibi ağaçlara konarım, dallar kırılır sevgimin ağırlığından. Yapraklar sessizce dinlerler senli öykülerimi. Öyle coşarım ki çocuklar gibi giyinirim gökkuşağının yedi rengini. Bayramların bitimsiz sevincini yaşarım. Ve her bayram sabahı gibi ellerini öperim sevdamın. 
Biliyorum kaçmaya çalıştığım gerçek bir gün çıkacak karşıma. İşte o gün batacağım güneş misali. Maviler ağır gelecek üstüme, soymaya çalışacağım kabuklaşmış sevgini bedenimden. Sana dair ne varsa yakacağım içimdeki yangında. Nefes bile almayacağım sen kokarsan diye. Mehtap eskisi gibi parlamayacak, ay ışığı yoldaş olmayacak bir tutam umuda. Rüzgar saçlarımı okşarken gözlerimi kapatıp senmisin diye sormayacağım. Dualar etmeyeceğim ellerimi açıp. Zamana da düşmanım artık. Saatleri kırıp kahpe ayrılığın randevusuna gitmeyeceğim. Seni sevdiğim aklıma gelince ağlamayacağım. Başımı sen diye duvarlara yaslayacağım. Seni düşündüğümde hiçbir şey olduğunu unutmayacağım. 
Bu gün yine yağmur yağıyor. Islanıyor bende kalanların. İsyanım taşıyor, öfkem korkutuyor. İçimden sevmek geçiyor, vazgeçiyorum. Unutmak istiyorum senden önceyi ve senden sonrayı. Geriye bakmadan alabildiğince özgür, alabildiğince mutlu, dilimde yarım kalan türkümle yüreğimin götürdüğü yere gidiyorum. Merhaba hayat, merhaba hayat…



İşte bugün 
Zaman siliyor özlemlerin kader defterini 
Sevişiyor ölesiye 
İkimizin kavuştuğu düş. 
Sevgilim 
Güneş yine batıyor 
Kırlangıç fırtınalarına aldırmadan 
Her günün ardından şiirlerim uzuyor 
Rüzgâr kanadında 
İstersen şimdi oku öpüşleri gizli kelimelerimi. 
Sevgilim 
Şu an gecenin nöbetindeyim…. 
Gece mavisi bir nehre sırdan mumlar yakıyorum. 
Bak 
Saatler sancılı vuruyor bana benzeyen kadınlara 
Sana varamıyorum kurduğum hayallerle. 
Haydi 
Kapat içimdeki ıssızlığın kapılarını 
Hüzünsü dokunuşlarla 
Beni sevdana sakla isimsiz yıldızlar aşkına.
27. 08. 2014



Bir deniz feneriyim,
Ne gündüzler, 
Ne geceler yitiriyorum
Mavilerin üstünde.
Gülümsüyor deniz uzaktan bana,
Bazen yanıma gelip
Okşuyor saçları savuran
Rüzgarlar misali.
Bulutlar öyle yakın ki
Eğilse yamaçlarıma değiyor,
Aşk yüklü gemilerin
Martılı çığlıkları geliyor,
Kızıl renkli öpüşler arasında.
Bir deniz feneriyim,
Uykusuz gecelerde,
Güneşsiz sabahlarda bekliyorum
Bulutlar arasındaki maviyi.
Bir heykel sessizliğinde ki 
Yorgun yüreklere serpiyorum
İnci çiçeklerini.
Sırlar isimsiz gemilerde
Gidiyor meçhule,
Kasvetli rüzgarlar misali
Yok oluyorlar sarmaş dolaş
Dalgalar arasında.
Bir deniz feneriyim,
Gözlerim soğuk dalgalarla
Birleşip donuk haykırışlara
Akıyor sessizce.
Ne aradığını bilmeyen 
Tekneler dolaşıyor denizin üstünde.
Yalnızlığıma barınıp
Sevişiyor duygularım kayalıklarda.
Uzaklarda bir yerlerde arıyorum
Işığını deniz fenerinin,
Soluyorum savunmasız kaçışları,
Gönlümü bin kere vuruyorum karaya
Unutuyorum dediğim yalanlar arasında.



Canı acırdı
Ekmeğe katık umutların
Zincire vurulmuş zamanlarda
Anaların çığlıklarına
Görünmeyen eller dokunurdu,
İçin için ağlardı
İnsanlık adına barış
Kara hüzünler
Yataklık ederdi masala doymamış çocuklara…
Ah benim öfkeye doymamış kavgalarım
Mağlup kentlerimin özgürlüğe uzanan yolları
Kim silebilir gökle yer arasındaki
Hazin yenilgileri.
Kim durdurabilir 
Kabzası süslü maganda kurşunlarını
O uçsuz bucaksız acıları
Kim sahiplenebilir kararmış yüreğiyle…
Şimdi beş parasız ağıtların
Gözyaşları ıslatıyor toprağı
Tekinsiz ışıklar hükmediyor kutsal emanetlere.
Kaldırılan her taşın altından
Yuvasız bacalar çıkıyor öbek öbek
Kedere gebe türküler
Okşuyor yaramızı.
Ne çok isterdim
Koynumuzda hür mevsimler büyütmeyi
Bir yıldızla yeniden kucaklaşmayı,
Yara almış dudaklarımla
Karanfillere ağıt yakmayı 
Ne çok isterdim.
Bırakalım eğilsin kalemimiz 
Gelin gibi süzülen kağıtlar üzerinde
Bırakalım yorulmadan taşısın omuzlarımız umutları
Yeter ki gizli öznesi olalım 
Nehir akışlı mısraların,
Yeter ki gözlerimize şafaklar doğsun
Dünyanın dört yanından
Zamanın arsız yüzünde
Şarkı söylesin çocuklar
Gülümseyin haydi
Namlusunda çiçek açsın silahların.



Bir rüya geldi odamın kokusuna karışıp
Tenim başıboş şarkılar söylemeye başladı
Gecenin kıvrak ışığında.
Kelimeler raks etti geceden kopup
Artık utangaçtır 
Gökçe gülümsemeler
İki yabancı gibi
Misafirdir erken uyanan düşler.
Birazdan bahar başlayacak
Kuşlarla öpüşeceğim 
Avucumdaki gökyüzüyle bulutları seveceğim...
Göğsümde duran çiçekleri yolacağım
İçimin poyrazında
Saçlarıma yıldızlar takmayı unutmayacağım
Tan rengi şiirlerimi
Odamda yatağımın başucuna çakacağım
Ve usulca 
Aşkı indireceğim sesimin mavi tonuyla...
Ya sonra.....
Aslına döner yeniden aşk
Temize çeker dilinde saklı olanı
Bir ağacın omuzuna yaslanır usulca
Toprağına akar sevişecekse
Hangi zamandı bilmiyorum
Ama
Şiirlerim ve
Kalbim konuşsun onunla...



Uzaklığımı unutmadan
Gözlerinden öp tüm mavilerin.
Bütün denizlerde ki dudak izlerime tutun sıkıca
Ve ellerinin telaşını yıka dalgalarla….
Aşk kendine yolcuyken
Yüreğime dokun usulca
Ter ter damlasın sevdanın emeği,
Sonsuzluğun içinde
Canıma can katan sözlerinle
Kucakla beni.
Bilirsin bütün denizler mavi
Bütün hüzünler gridir.
Emektir her gece kurulan hayaller 
Düşler ise pusuda bekleyen umuttur
Gece masallarla boyadığın da duvarları
Şiirler çığlık olur
Hecelere bölünür zaman.
Ey sevgili
Gökle deniz arasında
İçim içime sığmaz
Bir tutam gökyüzü
Bir tutam deniz alırım
Yıldızlardan geçerken
Durmak bilmeyen sevinçler yaşarım
her dilden.
Ve yosun kokarım kedersiz okyanuslarda
Güneşin doğduğu an.
Sana dair en güzel günü saklarım içimde
Çakmak çakmak yakamozlarla süslerim
Bütün dolunayları,
Her gece açan özlemlere
Ezberimdeki şiirlerle yakalanırım.
Sessizce
Baş eğerim aşka.
Güneşle boyanan deniz
Ön sözüm yok sana dair
Avuç avuç tuttuğum dalgalarına
İsyanım var sadece
Çünkü
Başını okşadığım dalgalara anlatamam
Bu yürek akıntısında 
Yakamozların daima mavi olduğunu…



Nedendir bu suskunluğum,
Neden boyun eğerim sorgulara,
Aslında koca bir dünya susar içimde
Kimse bilmez,
Bana ait ne varsa
Özlemin içinde saklı,
Özlemler ise 
karanlığın içinde kayboluyor,
oysa ben
kekeme sözcüklerin isyanı 
amansız bir kaçışın takipçisiydim,
yokluğa terkedilmiş 
bütün sevme ihtimallerinin
yeminli şahidiydim,
mucize olacaktım hazanlara
sarılar yeşillerle öpüşürken…
söz vermiştim kendime
gitmelerin hüznünü azat edecektim,
yorgun yılların
saçlarına papatya dizip
mahçup sırlar verecektim haykırışlarına,
demleyecektim geceyi
aşkın dudağında yarım kalan 
ürkek ve telaşlı düşlerle..
gitmek değildi beni ağlatan
kalmak ise hiç değil,
bir düş görmüştüm kanadı kırık
zifiri karanlık çökmüş üstüne
çığlıklar atıyordu 
üryan gecelerin son çırpınışlarında,
yosma bir yıldızın 
öpüşlerinde titriyordu sevişmeler,
çırılçıplak bir ten 
yalvarıyordu siyahın ölümcül sesiyle
soluk bir nefes geziniyordu
mehtabın gölgesinde 
ve gökyüzü acımasızca anlatıyordu
hüznün kızıl batışlarını..
Şimdi anladım artık……
Gitmek değildi beni ağlatan
kalmak ise hiç değil,
Beni ağlatan
Yarım kalmış şiirlerimdi….



Her geldiğimde
Senin olmayacağını biliyorum,
Biliyorumda 
Seni beklemekten vazgeçmiyorum,
Içimde binlerce heyecan biriktiriyorum
Sen gelinceye kadar
Sus diyorum yüreğime
Sus diyorum dudaklarıma gizlenen kelimelere…
Her geldiğimde 
Binbir umut doluyor içime
Yok sayamıyorum sensizliği
Biliyorum kapının ardındasın
Yüreğinin sesi geliyor yüreğime 
Biliyorum ki her geldiğimde 
Papatyalar vereceksin ellerime…
Her geldiğimde
Gözlerimi kapıyorum suskulara
Ayaklarım dolaşıyor
Dilekler tutuyorum varlığına
Gel diyorum
Söyleyeceklerim var,
Avuçlarımda ki düşlerine 
yolladığım sevgim var…
Her geldiğimde
Sonsuzluğu taşıyorum içimde
Gülüşünün kıvrımlarına
Buseler bırakıyorum,
Ben susuyorum
Geceler söylüyor kokuna özlemimi
Gözlerimde söken şafaklar söylüyor
Beyazlardaki izlerimi…
Her geldiğimde
Yıldızlar dökülüyor sağanak sağanak
Kıyametler kopuyor sahillerimde
Issız koylarda taşıyor yüreğim
Seni bekliyorum
Dalgalar öpüşürken kıyısıyla
Seni bekliyorum
Yakamozlar sarılırken ay ışığına
Sürgünleri saklıyorum
Denizin sevdalandığı kumlarda…



Bu sevdayı senin ile bölüştük
Çekiyorum çekiyorsun bir tanem
Bülbül gibi bu nağmeye alıştık
Şakıyorum şakıyorsun bir tanem
Biliyorum eremeyiz murada
Lokman gitmiş ok kırılmış yarada
Her gün son ümidi son sigarada 
Yakıyorum yakıyorsun bir tanem
Ömrümüzü yol eyledik yıllara
Hazan erdi kar yağıyor dallara
Boyun büküp aşka giden yollara
Bakıyorum bakıyorsun bir tanem
İndir gayrı duvağının tülünü
Son rüzgâr savurdu aşkın külünü
Vuslatın göğsüne hasret gülünü
Takıyorum takıyorsun bir tanem
Karasevdam türkü olmuş yörede
Sen nerdesin gençliğimiz nerede
Hasret vadisinde kuru derede
Akıyorum akıyorsun bir tanem



Sana nedenini anlatmalıyım,
Verdiğim mücadeleyi,
Gerçeklerle savaşımı,
Aşkımın katledilişini,
Sana adayacağım.
Sevdam benim sevdamdı,
Bilemedin sen kaybettin.
Sevgi sundum sana,
Yüreğine hapsedemedin.
Şu kısacık aşkına
Sahip bile çıkamadın.
Giderken arkana dönüp bakamadın,
Sevginin arkasında bile,
Adam gibi duramadın.
Yeminim olsun 
Eğer seni seversem,
Yeminim olsun 
Sana geri dönersem.
Aşkımdan ölsem bile
Gözlerine bakmayacağım,
Adını ağzıma almayacağım,
Tüm anıları fırlatacağım,
Senin için asla ağlamayacağım.
Bak işte artık
Aldım sevgimi,
Mavilere boyadım 
Tüm hüzünleri.
Değmezmiş kara geceler sana,
Tutsak etmişim duygularımı
Senin gibi insafsıza.
Sildim anıları tek bir kalemde,
Bıraktım şarkıları bir vefasıza.
Beni sevmen değildi senden dileğim,
Bittiğine değildi bil ki feryadım,
Yalnızlıktı bütün isyanım,
Bunu bile anlatamadım,
Avunacağım bir el bulamadım.
Şimdi sevgim benim gönlümde,
Yalvarsan bir gün dizlerimin dibinde,
Yansa bedenin cehennem ateşinde,
Yinede sana dönmeyeceğim,
Sevgisiz yüreğine 
Aşkımı vermeyeceğim



Ben geceleri yaşarım,
Gece ile gündüzü birbirine bağlayan
İnce bir tel üstünde
Umutlarıma yürürüm.
Üflediğim mumu
Sevdamın yanında söndürürüm.
Pişmanlıklarımı geceye teslim ettiğim de,
Yitirdiğim gençliğimi anarım.
Söylenmemiş sözcükleri 
Karanlıklarda toprağa veririm.
Ben geceleri ağlarım.
Hıçkırıklarım boğulurken
Dipsiz bir kuyunun derinliğinde,
Gözyaşlarım merhem olur
Kanayan yaralarımın üstüne.
Kaybolan mutluluğumu
Puslu gecelere veririm gizlice.
Ben geceleri severim.
Yıldızların ayla,
Yağmurun bulutla buluştuğu zaman
Seni severim.
Ne zaman gecenin başına otursam,
Seninle seviştiğimiz sahili düşlerim.
Sonra kırar atarım onları sahipsiz bir limanda.
Örselenmiş bu düşleri 
Bir gün bulmak umuduyla
Kaybolan gemilerde ararım.
Ben her aşkı, her ihaneti gecelerde yaşarım.
Şiirlerim suç ortağım,
Karanlıklar tutkularım olurlar.
Ben her gece rasgele bir sevda bulur,
Kapkara dünyamı onunla aydınlatırım.



Dünyaya bir kere geldim desem de,
Hayatta tüm silleleri yesem de,
Hüzünlü bir tebessümle gülsem de,
Düşmeyeceğim bu çarkın içine artık.
Şimdi gökyüzü bir başka mavi,
Toprağın derdi benimle aynı,
Kavuşmak için yağmura sanki,
Bekleyeceğim bu çarkın içinde artık.
İhanetti bahçende yetişen çiçek,
Yorgun bir şarkıydı bir gün bitecek,
Hoyratça kullanılmış bu aşkı şimdi,
Özleyeceğiz bu çarkın içinde artık.



Gözlerim takıldı bugün sana,
Baktım sen görmeden,
En nadide resme bakar gibi
Seyrettim seni.
Öyle kederli ve
Sessiz görünüyordun ki,
Bir şeylerle savaşıp
Yenilgiyi kabullenmiş bir halin vardı.
Dudaklarına takıldı gözlerim,
Kelimeler fırlayacak,
İsyanlar fışkıracak gibi
Mühürlemiştin onları.
Söyleyemediklerinin ağırlığıyla
Hüzünlü bir tebessümü,
Çağıran bir daveti,
Erişilmez bir sırrı
Hapsetmiştin sanki dudaklarına.
Ellerine takıldı gözlerim,
O an içimden koşup
Sarılmak geldi,
Doyasıya öpmek,
Ellerimi ellerine vermek,
Son defa bile olsa,
Avuçlarına al deyip
Gözyaşlarımı
Ellerinle silmek istedim.
Son kez,
Bir kere daha baktım sana,
Yüreğini göremedim,
Ne kadar yakındın oysa,
Nefesin olup
İçinde kalmak istedim,
Kokunu
Ciğerlerime çektim,
Bir nehir gibi sana akıp,
Sen olmak istedim,
Aşkla güzelleşmiş bu dünyanın
Bizden uzaklaştığını,
Tek bir söz bile etmeden
Sessizliğin yarattığı
Suskunluk içinde
Ne şimdi ne de sonra
Kavuşamayacağımızı
Anlatmak istedim sana.



Ben senden giderken
Bir mektup bıraktım,
Yazdığın şiirleri,
Mavi düşleri,
Kulağımdaki fısıltıları,
Dudağımda ki öpüşünü,
Hepsini içine koydum,
Bir damla gözyaşımla 
Mühürledim.
Ben senden giderken
Kalbimi sende bıraktım,
Yasak aşkımıza,
Sevdiğini düşündüğüm,
Beraber dinleyemediğimiz
Şarkılarımıza ağladım.
Ben senden giderken,
Güneşin battığına ağladım,
Kara bulutların
Umutlarımın üstüne
Kabus gibi gelişine,
Yağmur gibi yağan yalnızlığıma,
Kaybolduğum sokaklara ağladım.
Ben senden giderken,
Bitmeyen bir dua,
Damla damla biriken hasret,
Bekleyişimin sabrı,
Yüreğimin kıvrımlarındaki acı oldun.
Paramparça olsa da sevdam,
Su olup akmak istedim gözlerinden
Ben senden giderken.



Okula ilk başladığım,
Tahta sıralara umutla oturduğum,
Annemin yerine öğretmenimi koyduğum
Siyah önlüklü halim 
Hoşça kal.
Büyüdükçe düşlerimi yönlendirdiğim,
Saçlarıma şekiller verdiğim,
Hayallerimi yeşillendirdiğim,
Tedirgin bakışlarla tanıştığım,
İlk aşkımı yaşadığım,
Utanmayı öğrendiğim 
Ergenliğim
Hoşça kal.
Tepeden tırnağa kızardığım,
Sevdiğimi anladığım,
Ayrılık acısını tattığım,
Özgürlüğü haykırdığım,
İsyanları yaşadığım
Olmazsa ölürüm dediğim
Genç kızlığım
Hoşça kal.
Hayatı tanıdığım,
Dikenli yollarda koştuğum,
Bir iken üç olduğum,
Analık mertebesine çıktığım,
Koruyucu kanatları taktığım,
Sevginin bu şeklini 
Coşkuyla yaşadığım
Sabırlı günlerim
Hoşça kal.
Gerçeklerle yüzleştiğim,
Görmediklerimi gördüğüm,
Sevdiklerimi kaybettiğim,
Annemi uğurladığım,
Bir daha onu hiç göremeyeceğim
Hüzünlü günlerim
Hoşça kal.
İkinci baharı yaşadığım,
Sevgi sözcükleri sıraladığım,
Mevsimleri karıştırdığım,
Aşkta öksüz kaldığım,
Çığlığımı duyuramadığım,
Sözüne inandığım
Sevdalarım
Hoşça kal.



Yapmamam gereken bir şey yaptım.
Dokunmamam gereken
Birine dokundum.
Söylememem gereken
bir şeyi söyledim,
Seni seviyorum dedim.
Meğerse ben suç işlemişim.
Görmemem gereken 
Birini gördüm.
Tutmamam gereken 
Bir eli tuttum.
Duymamam gereken 
Bir şeyi duydum.
Seni seviyorum dedi.
Meğerse ben suç işlemişim.
Benim olmayan 
Şarkılar dinledim.
Kurmamam gereken 
Hayaller kurdum.
Öpmemem gereken 
Dudağı öptüm.
Görmemem gereken
Düşlerle uyandım.
Vay be........
Meğer ne çok suç işlemişim ben.



Bırakıp gidersen bir gün beni,
Yaşatamam inan bu sensiz bedeni.
Ne istersen iste al götür benden,
Yalvarırım beni sensiz bırakma.
Dolmalıyım her gün aşk çeşmesinden
İçmeliyim tüm zehri senin elinden,
Çekmeliyim çileyi senin derdinden,
Yalvarırım beni sensiz bırakma.
Al bak yüreğimi o senin artık,
İnan ki bu beden seninle yanık,
Tuttuğum dallar seninle kırık,
Yalvarırım beni sensiz bırakma.
Mevsimlerin hepsi benimle şimdi,
Yaşıyorsun içimde bir bahar gibi.
Hazan mevsimini bırakma bana
Yalvarırım beni sensiz bırakma.



Bir gün ölürsem eğer
Neden öldüğümü bilemeyecekler.
Fısıldayacaklar belki aralarında
Ama sebebini hiç bulamayacaklar.
Belki aşk diyecekler,
Yada karamsar.
Söyleyecekler bir sürü nedenler
Yinede sırrımı çözemeyecekler.



Her akşam bu şehirde
Bir yalnızlık çöker içime.
Doğan ayla birlikte
Kıpırdamazdı bir tek sızı içimde.
Sevmiyorum bu şehirde akşamları.
Hep hüzün verdiler bana.
Yüreğimden gelen çığlıkları
Hapsettiler, duyurmadılar sana.
Korkuyorum bu şehrin akşamlarından.
Issız yolların zafer çığlığında
Işıksız camların kenarında
Sensizliği hatırlattılar bana.
Her akşam bu şehirde
Bir hüzün çöker içime.
Batan güneşle birlikte
Kıpırdamazdı bir tek umut içimde.



Hata yapma çocuğum,
Pişmanlıklara esir etme kendini.
Bil ki yaşayacağın kölelik,
Ruhunu da esir alacak bir gün.
Hayallerini karartma çocuğum,
Tut onları sıkıca bırakmadan.
Yaşatacaklar seni onlar 
Her küskün gecenin sabahında.
Umutların tükenmesin çocuğum,
Onlar denizlerin mavisi,
Gecenin  yıldızları,
Senin parlayan güneşin olsun.
Rüzgarın sesini dinle çocuğum,
İçindeki fısıltıları duy.
Bulacaksın huzurun en bitmezini
Gözlerini kapattığında her gün.
Güzellikleri gör çocuğum,
Bırakma onları kötülüklerin ağına.
Bugün senin olan güzellikler
Bir gün anılarının olacaklar 
Her zaman sevgi dolu ol çocuğum,
Çaresizliklerini onunla yenmelisin.
Yaptığın her yanlışa rağmen
Mutlu kal, sevgiyle kal diyebilmelisin.
Zeynep Nilgün Gökçeöz



Şu yaşa geldim öğrenemedim,
Dostu düşmanı hala seçemedim,
Namertlere akıl erdiremedim,
Ben mi gitmeliyim fani dünyadan.
Yüzüme gülüp beni sevenler,
Sofrada beraber ekmek yiyenler,
Arkamı dönünce bana gülenler,
Ben mi gitmeliyim fani dünyadan.
Kuyular kazarlar dibi olmayan, 
Sözler verirler dilde durmayan
Kalemi bile doğru yazmayan,
Ben mi gitmeliyim fani dünyadan.
Ömürler bitiyor, yol tükenir mi,
Yalanlarla yolun sonu beklenir mi,
Senin ömrün benimkine eklenir mi,
Ben mi gitmeliyim fani dünyadan.
İstesem de göz yaşımı silemem,
Sahte gülmelere ömür veremem,
Oyuncak aşklar için ölemem,
Ben mi gitmeliyim fani dünyadan.
Yüreğim yorgun, artık gam yeter,
Çekilen çileler hepsinden beter,
Zavallı ömürler beyhude biter,
Ben mi gitmeliyim fani dünyadan.
Payların büyüğü hep sizin olsun,
Gönüller dikensiz sevgiyle dolsun,
Bitmez azaplar bir günde solsun,
Ben mi gitmeliyim fani dünyadan.
Hatanı unut, dik dursun başın,
Çatılmasın ahirette her iki kaşın,
İyilik et melekler olsun  yoldaşın,
Ben mi gitmeliyim fani dünyadan.
Yaşamın kadrini bilmeden geçtik,
Gittiğimiz yolu görmeden seçtik,
Kefenin cebini dikmeden göçtük,
Ben mi gitmeliyim fani dünyadan..



Akşamın alacakaranlığında
Suya inen kurtlar gibi
Vahşileşmiş tüm kırılgan umutlarım.
Hükmetmek imkansız,
Sanki yılların açlığı ile
Gizlenmiş pusudaki yaşam.
Beklemekte alacağı intikamı
Bir zamanlar yaşadığı mutluluğa inat.
Pişmanlığın şafak vaktinde
Göz göze geliyor rehin tutkular,
Teslim alıyor içimdeki çığlıkları.
Yüreğimden kopan çığ misali
Düşüyor benim olan sevgilerin üstüne.
Tenimde dağılıyor kar tanecikleri
Ürperten dokunuşlarla.
Kirpiklerime takılı kalıyor
Sığmayan düşler.
Yanımdan geçip gidiyorlar
Uçuk gülümseyişli ay ışıkları.
Şimdi karşımda artık
Firar etmiş tüm aşklar,
Gecenin kara örtüsünde saklıyorum,
Tutsak ediyorum hayallerimi
Hüznümün ayıklanmamış duyguları arasına.
Dudaklarımdan sızan tüm öpüşler
Biliyorum kalacaklar avuçlarımda.
Karanlıklardan çıkarttığım da
Gözlerimin önünden geçecekler savunmasızca,
Katledilecekler 
Kopan çığlıkların kalıntılarında…



Aydınlık yüzlü,
Bahar kokulu yavrularımız,
Emeklerle büyütüp,
Yitirmekten korktuklarımız,
Şefkatle saçlarını okşayıp,
Kendimizden bile sakındıklarımız,
Sizler için umutlarımız,
Sizler için yarınlarımız.
Gençlik bir rüyadır ansızın geçer,
Silinmez izler yüreğinize işler,
Dostu düşmanı bilmeden seçer,
Kurtların sofrası alır birer birer.
Bu koca ormanda bir fidansınız,
Yeni bir güne doğacaksınız,
Yapraksız ağaçlar olmayacaksınız,
Yıldızlarla beraber parlayacaksınız.
Kara gecenin aydınlığına aldanmayın,
Her fısıltıyı dostun sanmayın,
Mavi gökyüzünüzü karartmayın,
Kanatlarınızı beyaz bulutlara sallayın.
Sizi korkutmasın geçtiğiniz yollar,
Hayaller kötülerin zehriyle dolar,
Sahte cennetlere inanmayın,
Çiçeklerinizi açmadan soldurmayın.



Bir yıl daha geçiyor...
Gözlerimde resimliyorum her şeyi,
Söylenmemiş sözleri yüreğime yazıyorum,
Şu deli gönlümü 
Yazmayan kalemlerle çiziyorum.
Bazen anlamını yitiren hayat
Bazen zafer kazanmış komutan edasıyla
Karşıma dikiliyor.
İşte o zaman işkencelerle sarsılıyor vücudum,
Kışla yazı birlikte yaşıyorum,
Korkunun demir parmaklı penceresinde
Zamanın mahkumu oluyorum,
Ve bir yalnızlığın içinde
Kurşunlanıyorum en kahpe kurşunlarla,
Sırtımdan hançerliyor döneklik.
Yüreğim değil,
Gözlerim kanıyor hüznün çiçeklerinde.
Yumuşak öpüşlerde
Dudaklarım paramparça olurken,
Usulca sokuluyorum peşimdeki hüzüne.
Bırakıyorum kendimi usulca
Gökyüzünün bittiği yere.
Gücüm yetmiyor hasreti solumaya,
Gücüm yok artık yeni bahçeleri sulamaya.
Mehtaplı gecelerin bilmecesinde
Rüyalar yetmiyor kalbimi avutmaya.
Yıldızları üst üste koyup tutuşturuyorum,
Ateşinde yaşıyorum bitimsiz sevgileri,
Alevleri rüzgarla savuruyorum dağlara,
Özlemlerle ısınmış yüzünü öpüyorum doyasıya.
Boğulup gitmek istiyorum
Senli sevda denizinde.
Yüreğim sırılsıklam,
Gözlerimde çığlıklar,
Çıplak gecelerdeki öksüz haykırışlar,
Anlatıyorlar bana senli gerçekleri.
Yalan yeminlere aldanmıyorum artık,
Biliyorum yenik düştüm aşka,
Yenik düştüm içimdeki sana,
Teslim ediyorum sevdaları masallara.
Seni çıplak dağlara bırakıp
Kayboluyorum serapsız çöllerde.
Darmadağın umutlar,
Sırtımda yılların kamburu,
Ölümle omuz omuza 
Gidiyorum vefasızların yurduna.
Yitik sevgim için yastayım şimdi,
Zamanı ben hançerledim,
Alacakaranlığı ben kopardım günün koynundan.
Yasak sözcükleri gömsem de toprağa,
Tutsak etsem de yüreğime sevgini,
İtiraf ediyorum kendime,
“Hiç bu kadar özlememiştim seni”...



Kapım kapalı,
İstemiyorum girsin ışıklar
Çekiyorum perdemi
Asıyorum çaresizliklerimi
Odamdaki duvara
Bedenim sıkışıp kalıyor
Yaslı karanlıklarda 
Dokunamıyorum aydınlığa.
Kapım kapalı,
Gülümsemek istiyorum
Tebessümler buz gibi
Dönüyorlar bana.
Bir enkaz altında gibi
Ruhum ezikliğini yaşıyor
Dağlanmış yüreğimin,
Yolun sonu sanıyorum.
Kapım kapalı,
Tarifi olmayan
Mısraları karalıyorum
Tükenmişliğimin şerefine,
Bırak diyorum
Dolaşsın ellerin
Aşkların düşlerinde
Okşa sevda kelimelerini
Sevdiğinin gözbebeklerinde.
Kapım kapalı,
Ya güneşi al yanına
Ya da uykuyu haram ettiren geceleri
Kenetle kollarını
Yasla bağrına üryan gülüşleri
Lal et umuttaki kederi
Çarmıha ger
Solukladığın her heceyi.
Kapım kapalı,
Yakarıyorum gizliden sana
Yüreğimde ne kadar umut varsa
Alıyorum avuçlarıma
Parmaklarım yanıyor 
Kadere duyduğum öfkeden,
Feryatlarım buğulu camda raks ederken
Ağarıyor tanyeri
Korkmadan çekiyorum
Penceremdeki perdeyi..



Aniden aklıma gelsen gecenin ortasında 
Savursam yüreğimi rüzgarlara 
İçim kıpırdasa 
Kaybolsam aşkın tarlalarında 
Buram buram sen koksan 
Karanlığımdaki ışıklarda. 
Çılgın özleyiş var koynumda 
Hasretin prangalanmış bana 
Gölgen gibi hep yolumda, 
Gelişini düşlediğim sensiz akşamlarda 
Duygularım sarhoş 
Kör kütük kalmış kapı arkalarında 
Susturdum bu gece tüm kelimeleri 
Ve çoğalttım içimdeki seni 
Yanına uzanıp 
Avuçlarına bıraktım yanan yüreğimi 
Ben toprak 
Sen ise bir sevda tohumu 
Delice yaşadık sualsiz mutlulukları. 
Uzun uzun sevdim seni 
Alacakaranlığın utangaç çehresinde, 
Gel de bana sor 
Mevsimler ötesi sevmeyi 
Sıcacık nefesini içime çekmeyi 
Hep bir yanım eksik 
Sağanak yağmurlar misali 
Gözlerinden süzülmeyi 
Damla damla dökülüyorum 
Yine bu gece sana, 
Yan yana uyuduğumuz gözlerin 
Yalnızlığımın kurumuş pınarlarında 
Şimdi çaresizim yokluğunun kanatlarında 
Bir yanımda aşk 
Bir yanımda aşkımın batan güneşi 
Haydi dokun bana 
Göreceksin tenimdeki teninin izini 
Ağlayan ay ışığında.



Sessiz bir fırtına gibi
Sabırsızca kentin üstünde dolaşır aşk….
ve hatırıma düşer mektuplarım…..
Gözlerini yıldızlara çevirmiş
Düşler var ellerimde…
Ay parlak…
Gece soluksuz…
Karanlık
Masumluğunu söylüyor gülerek…
Anılar sancılı…
Duygularım törpüleniyor usulca…,
Solgun bir mavi sızıyor
Alabora olan  şafaklarıma…..
Ellerime sığmıyor rüzgarlar….
Biraz ötede
Toprak tomurcuklanıyor….
Gizli bir mahzunluk
Içini boşaltıyor akşam vakitlerine…
Avuç dolusu topluyorum
Günbatımlarını …
Divane bir umudun
Dizlerine uzanıp ….
Kıskanıyorum
Güneşin saltanatını….
Korku var 
Dudaklarımın kıvrımlarında….
Ürkekliğim bu yüzden….
Günahkar mevsimlere susmam bu yüzden…
Tutkuların çıplaklığında
Soluklandığım aşk…
Bırak…sokulayım usulca
göğsünün gölgesine…..
sus dedi
penceremin önündeki yalnızlık….
Sustum…..
O an ellerin geldi aklıma….
Ezberlediğim parmaklarına dokundum…
Darmadağın oldu 
gözlerinde ki alacakaranlığım…
Ansızın
Izini kaybettim sevişmelerin…
Dudaklarında ki sonbaharı okşayarak
hüzün penceremden
koşarak uzaklaştım…..



Yıllar ne çabuk geçti anamın eteğinden koparılışımdan
Biliyorum
İçimde küsmüş hasretler var çeyiz sandığımda saklı
İçimde gümüş kaplı şarkılar var söylendikçe ruhumu okşayan
Gündüzle gecemi okşayan Nil var 
İnatçı ve mağrur...
Ay benim adım olsun,
Avuçlarımda dirilsin karanlıklar...
Aşka cemreler düştüğünde 
Kalemim dağlasın yüreğimi.
Biliyorum
Sözlerim eğrilir aşkın karşısında
Sokaklara akar hayallerim
Benim yerime düşlerim sersemler
Soludukça aşkı,
Zaman ellerimde güz
sorguluyorum bütün sarıları.
Sonra ne mi yaptım? 
Kıskıvrak yakaladım geceyi yakasından
Bütün yıldızlara düğümler attım.
Kayan bir yıldızın serçe parmağına takılıp
Deniz kızlarına ulaştım
Boynuma gökkuşağının yedi rengini geçirmeden
Güneşi doğurmadan karanlık
ben sabaha kadar  aşkla cilveleştim.



Azıcık uyumak istiyorum
Kar beyaz serdiğim çarşaflar üzerinde...
Bir rüyayı kana kana içmek istiyorum
Tek odalı gecemde.
Şehirlerin karanlık sokaklarına dalıp
Yağmurla yıkamak istiyorum
Çıplak ayaklarıyla koşan 
Sevgilimin ellerini.
Nasıl söylesem
Uzak bir gün batımına sarılmak istiyorum kısaca
Veya
Mülteci aşklar üzerimde gezinirken
İçimi susturup
Yavaş yavaş bütün düğümlerini çözmek istiyorum gökyüzünün....
Bende saklı olan ne varsa
Ayazda üşümesin diye
Umudun gözbebeklerinde ateşler yakmak istiyorum
Göz göze çiziyorum  suçüstü ışıkları aşkın nöbetinde.
Ay soluksuz kaldığında 
Sevişmenin çığlığıyla eşlik etmek istiyorum,
Sessiz tanıklar bırakıyorum gecede yıldız yıldız
Ve işte böyle diyerek
Özlemlerimi kuşanıp
Çalakalem giriyorum şiirlerimin içine
Doludizgin hüzünlerimle sevmek istiyorum
Uyuyan nefesini...
Bilsem
Uzaktan bir çığlığı okşamayı
Bilsem
Gamze gamze yıldızları uzaktan öpmeyi
Yola düşen yüreği
Durdurabilsem uçsuz bucaksız yoklukta
Pencerelerimi suskularımla kapatsam
Hatta
Ten ve yürek arasına
Bir masal sıkıştırsam ter içinde
Yankısız ve avaz avaz
Asla düş olduğuna inanmasam...
Ah ellerim, yüreğim, gözlerim
 Susmaya yemin etmiş dudaklarım...
Hissediyorum 
Akşamın soğuğuna sığınmış kelimelerimi
Gizliyorum
Ve umurumda değil geldiğim yer
Geleceğim yer,
Sadece gökten üç elma düşsün istiyorum
Aynı baharlara,
Yansıdığımız bütün yüreklere.



Ben şairim
Aşk varken de söylerim şarkımı
Aşk yokken de.
Yüreğim aşkı tanımışsa
Koşar dururum her cümle arasında
Her öyküyle 
Sarhoş olurum naralar atarak
Aşkın bütün sırlarıyla buluşup yazarım
ellerimde  karanfil kokusu 
Ve kandırdığım yağmurlarla.
Ben şiirim arkadaş,
Gizlenmeyi severim imgelerin arasında
İstersem allar pullarım ayrılıkları
İstersem düşürürüm düşleri,
İstersem iki sevişme arası
Bir sigara yakarım en afillisinden
Ya da söndürürüm dilimin deli cesaretinde.
Ben çocuk eli değmiş bir kalemim; 
Masum cümleler kurarım bağrımda
Elime ayağıma kınalar yakarım sobelenmeden
İmzalar atarım bin bir gecenin kirpiklerine
İçimde çıldıran çocukla
Tomurcuklanırım gurbet gurbet.
Ben şiirimin sesiyim, 
Ben şiirimin yüreğiyim,
Her yağmur bir mucize,
Her aşk bir fermandır gözlerimin siyahlığında
Bazen alev alev yanarım
Bazen masallarda saklanırım
Vahşi düşlerime uzanırım boydan boya
Kendi yalnızlığımı damıtıp
Sırtımdaki al fistanımla yalın ayak  dans ederim.
Ben şairim arkadaş,
Adam gibi ağlamayı
Issız gecelere meşale tutmayı
Sevdayla ayaküstü sevişmeyi
Ve, umudunu  yitirmiş yıldızlara
avucumla su vermeyi 
Yüreğimin götürdüğü yere giderken öğrendim.
Eğer kaybolmak istersem 
Sabaha uzanan her gecenin içinde
Bir şarkıyla oynaşırım
Ruhum var oldukça
Çıkarım sevginin huzuruna
ve yine bilirim ki
hiçbir aşk baki değildir sonsuzlukta...



Hecelerimi bozan kısır bir ağıttayım 
Alnında kara yazgısı olan 
Vurulacak kadınların sırasında 
İsyanın suretiyim. 
Mil çekmek istiyorum gözlerime 
Bahtsız bir kölenin elleriyle 
Ve biriktirdiğim acı damlalarla 
Bağrımdan fışkıran ateşi 
Bütün kadınlar adına 
Söndürmek istiyorum. 
Bilirim ışıksız pencerelerin ardındaki karanlıkları 
Titreyen hükümsüz çığlıkları 
Gözbebeklerime sığmayan utangaç ağrıları bilirim, 
Güneşe serdiğim umutları 
Duyduğum her feryatta al kana boyarım 
Yaralar yeniden bıçaklanır 
Çocuk sesleri susar 
Kahpe el vurur vurur 
Taş keser korku 
Artık eşkıyadır o kara adam 
Ezdikçe keyiflenir 
Keyiflendikçe ölü toprağı döker üstüne 
Kana kana yudumlar zalimliğini. 
Hayal olan her yarın için 
Hücrelerimde ki ayazlarla sancılanırım 
Kasıklarıma sığmaz sızılar 
Şahitsiz ölümlerle mıhlanırım nikâhsız gecelerde 
Kanatları kırılan her kadın çığlığına 
Başka hikâyeler anlatırım 
Kimsesizliğine sarılan 
Korkularına yoldaş olurum 
Ama 
Koruyamam çocuk gülüşlerini 
Gücü yetmez kollarımın 
Göçükler altından sevinçlerini çıkarmaya 
Başında ağlarım sessizce 
Soğuk nefesli 
Ölümle birlikte. 
Bahtına katran karaları sürülen kadın 
Sır vermeyen gözlerinle emzirdiğin 
Derin hüzünleri silemedim, 
Yarım kalmış yaşamların 
Soğumaya yüz tutmuş hayallerine 
Tensiz dokunuşlarımla ağladım durdum, 
Şu an gecedeyim ve
Parçalanmış hayatların evrensel çığlıklarını
Karanlıklarla yağmalıyorum, 
Yüreğimin mahşerinde buz tutmuş ellerimle 
Ölü düşleri isyana çağırıyorum 
Eşkâli belirsiz yıldızlara 
Yersiz yurtsuz yarınlara 
Başkaldırmaya korkan öfkeye soruyorum, 
Söyleyin hadi
Kapkara olmuş kaderde 
Kim yakacak ayın ışığını.



Bakmışsın dünya çok büyük,
Kalmışsın içinde damladan küçük,
Etrafın insanla dolu ama
Bulamamışsın bir tek dürüst.
Alışmışız acımadan yermeye,
Düşene bir de sen vur demeye,
Yargılamadan infaz etmeye,
Dilimiz dönmüş testereye.
Yoldaş demiş yollarına düşmüşsün,
Kardeşten öte düşünmüşsün,
Kahpelik nedir bilmemişsin,
En büyük kazığı ondan yemişsin.
Söyleyin dost bildiklerim,
Her zaman sözüne güvendiklerim,
Ayağım takılıp düşerken
Bir tekme de sizden yediklerim.
Kimseleri kırıp üzmek istemem,
Dertlerini görmezlikten gelemem,
Nasıl olsa benim değil diyemem,
İyilikten başkasını veremem.
Dünya yalan deseler de inanma,
Gerçeklerin en alası burada,
Kurtlar koyun olsa ne fayda,
İnsan bitmiş çoğu dönmüş mahluka.
Derdim dersin söylemeye kalkarsın,
Çare bulsun diye boşa umarsın,
Bir sillede ondan alıp katarsın,
Derde değil, bu kez ona yanarsın.
Suyum soğuk, suyum sıcak kime ne,
Alışmışım her haline bir kere,
Yağmur yağmış, dolu yağmış farkı ne,
Zaten dönmüşüz bir bilmeceye.
Demeyin bize uğramaz keder,
İnsanız ya bir gün bize de değer.
İyisi kötüsüne bin çeker,
Hesabını verecek kadar yürekliyseniz eğer.



Masal değil ki bu döngü 
Her hüzün dudaklarıma değsin 
Her dokunuş sevincimi paylaşıp 
Ürkekçe varsın avuçlarımdaki sancılara 
Uzun özlemlerin içinde 
Geceyle şafağın öpüştüğü yerde
Gözbebeklerime bakamayan şiirler uyansın
sır tutan mısralar bu masalın içinde 
Hep aynı şarkılarla ıslansın. 
Suya yazdım 
Toprağa yazdım 
Göğe yazdım 
Bedeli ödenmiş hikâyeleri
bütün coğrafyalarında gezdim 
Umut  kokan yokluğunu
Şiiri kırmaktı amacım 
Yapamadım 
Alnımın ortasına çizilen aşka 
Eski bir hikâye diyemedim 
Kefaretini ödedim mart ayazı değmiş sevgilerin 
Islak ellerimin üşümüşlüğüne aldırmadan 
Sürgünlüğe vardım.
Masal değil ki bu döngü, biliyorum
Bir elin diğerini unutması
ne kadar imkansızsa
Hayatı aşktan temizlemekte o kadar imkansız
Yeni bir gökyüzünde
sürgün kokan şehirle öpüşmek
Ve hüzün yağan mavilere
Çırılçıplak şiirler yazmakta imkansız.
Bunun için 
Ayaklarımda ki son tangoyla
yüreğimin bahçesinde firardayım artık.



Bir ses duydum
Gecenin içinden,
Dinledim.
Yüreğimden gelen 
Uzun bir inlemeydi.
Kulaklarımda uğuldarken imkansızlıklar
Dökülüyordu ruhumdan
Kayan yıldızlar.
Bir ses duydum
Gecenin içinden,
Dinledim.
Düşlerimin iç çekişiydi,
Her gece onlarla uyumaktayken
Öksüz kaldılar bende,
Karabasanların pençesinde.
Bir ses duydum
Gecenin içinden,
Dinledim. 
Nefesindi bedenimde,
Üzerimde aldatılmışlığın
Mutsuzluğunu soluyordu..
Sevdanla zincirlenmiş ruhumu,
Her solukta
Yerden yere vuruyordu.



Seni yaşamak, bir rastlantıydı,
Tesadüfen uzaklardan gelen bir akşam,
Suyun susuzluğa yalvarması,
Sevişmenin evrensel birleşmesiydi,
Bazen önemsiz bir sözcük,
Bazen terkedilmiş bir sevinç,
İçe düşen gizli bir sızı,
Affı olmayan bir suçtu,
Çalınan düşlerin saklanmasıydı,
Gün ışığına hasret geceler gibi
Gözlerinin içine eğilip
Seninle göz göze gelmekti.
Seni yaşamak, bir kararsızlıktı,
Her sabah uyandığımda
Elveda hüzün veya
Merhaba hüzün demekti,
Suçlu tutkuları
Çiseleyen sonbaharda ıslatmaktı,
Yıldızlara asılıp 
Bahara gülümsemekti,
Geçmişe gönül koyup,
İçli bir türküye sığınmaktı,
Bir sokak lambasından süzülen ışık gibi
Gözlerine sokulup
Seninle göz göze gelmekti.



Sanki bir hazan mevsimi
Yaşıyor gönlüm,
Yüreğim sırlarla dolu,
Gözlerimde yaşadıklarım,
Yaşadıklarımdan korkan kalbim.
Şimşekler çakıyor gökyüzünde
İçimdeki kavga misali,
Gecenin karanlığında 
Gündüzün aydınlığını arıyorum,
Meçhul diyarlara gidiyorum,
Mutluluğu uzaklarda ararken
Kayboluyorum isimsiz yollarda,
Senin dünyanda  yaşıyorum
Yokluğundan habersiz,
Kalbimde bir kördüğüm,
Beklerken umutsuzluk kapımda,
Bu şehirden gitmek istedim.
Yağmur yüreğime çiselerken
Sonu olmayan yollarda 
Aşktan saklanıyorum,
Sensiz saatlerde 
Bin kere tövbe ediyorum aşka,
Oysa kalbim isyan ediyor,
Her şiirde, her mısrada
Sana kavuşmayı istiyor umutsuzca.
Hayatın dönen çarkında,
Gecelerin sırları arasında,
Yas tuttuğum düşlerde
Yıkılıp parçalansamda,
Akşamın koynunda aşk 
Yine gelecek bana.
Dudaklarımda sevdanın izleri,
Bedenimde zincirlenmiş hasret,
Anladımki hiç bitmeyecek seni sevmek,
Bunun için; 
Bu şehirden gitmek istedim.



Sevdiğim senmisin,
Yoksa sevmek istediğimin
Yerine geçenmisin? 
Şuradaki boş sokak 
Sensizliğim mi? 
Açık penceredeki 
Müzik sesi
Bizim olan şarkılar mı,
Yoksa bizim terk ettiğimiz 
Şarkılar mı? 
Ağaçları biz mi kuruttuk
Sokakları biz mi boşalttık
Biz mi sevdik birbirimizi.
Bir günmüydü, bir ömürmüydü,
İmkansızmıydı,
Bilmiyorum ama
Galiba sevdik birbirimizi.
Şu kenarda duran 
Bizim anılarımızmı
Kırılmış umutlar bizim mi.
İçimizden gelipte söyleyemediğimiz
Hissedip anlatamadığımız
Duygularda bizim mi.
Aslında biz sevdik birbirimizi.
Kısada olsa mutluluktu,
Acıda olsa gerçekti,
İnan bana sevgilim
Yalan değildi.
Kimseye söylemesekte
Bunu bir tek biz bilsekte
Kendimizden bile inkar etsekte
Hep sevdik birbirimizi.



Bir sevdiğim vardı.
Ne zamandı,
Nasıldı.
Siyah gözlümüydü,
Uzun boylumuydu.
Havalımıydı
Yoksa utangaçmı.
Yakınmıydı, uzakmıydı,
Benimmiydi
Hiç bilemedim.
Severmiydi
Anlayamadım.
Kim di bu 
Tanıyamadım.
Lakin benim bir sevdiğim vardı.
Sadıkmıydı,
Vefalımıydı,
Sıcakmıydı,
İsmini koyamadım.
Vefalı diyemedim.
Kimselere benzetemedim.
Hayalmiydi, gerçekmiydi,
Konuşmazdı ki
Sesini hiç duymadım.
Tek bildiğim şey
Benim bir sevdiğim vardı.



Gözlerime sis düştü yine bu akşam,
Usul usul öldüğümü hissediyorum,
Rüyalarımı bile başkalarının gözüyle görüyor,
Kendi çizdiğim yolda kadere isyan ediyorum.
Hayatımı başka hayatın içinde yaşıyorum,
Geçmişime esrarlı bir yolculuk yaparken,
İçimde dizginleyemediğim duyguları
Gönderemediğim mektuplarda saklıyorum.
Seninle bir düşte karşılaşmıştık,
Küçük bir dünya seçmiştik kendimize,
Sığdıramazken bu dünyaya aşkımızı,
Yine başka bir düşte ayrıldık sessizce.



Çocukken en korktuğum şey
Otobüsten inince
Mola yerinde kaybolmaktı.
Biraz büyüyünce korkum
Sevdiklerimden ayrılmaktı.
Genç kızlığımda,
Sevdiğim tarafından aldatılmaktı.
Ana olduğumda,
Çocuklarımın nefesini duyamamaktı. 
Sonra yine hep korktum.
Anıları tutamamaktan,
Huzuru bulamamaktan,
Yalanlara rastlamaktan,
Sözümde duramamaktan.
Hala da korkuyorum
Bunları unutmaktan.



Seni nerede tanıdım
Hatırlamıyorum.
Hiç görmedim diye biliyorum,
Okul arkadaşım mı,
Gençlik yıllarımda ki sevdam mı,
Çıkaramıyorum.
Yine de seni bir yerden tanıyorum.
Belki bir otobüs durağında karşılaştık,
Yada sinemada,
Bir aşinalık var sana,
Yoksa mahallemizde ki delikanlımısın,
Çocukluk aşkım, ilk sevdiğim,
Küçücük yüreğimle 
Yolunu beklediğimmisin.
Evet tanıyorum seni bir yerden.
Karıştırıyor olamam,
Çünkü sen bana
Tanıdığım rüzgarı,
Unuttuğum heyecanı,
Aldığım nefesi,
Aşkı, coşkuyu hatırlatıyorsun,
Demek ki ben seni tanıyorum,
Sen benim beklediğim sevdam olmalısın.



Sendin gökkuşağındaki yedinci renk 
Sendin denizdeki uçsuz bucaksız mavilik 
Sendin içimdeki ateş, yüreğimdeki sızı 
Ve sana karşı koyulmaz hasretlikti gönlümde olan 
Masallarda adı geçen güzel sendin 
Kafdağındaki zümrütü anka kuşu gibi 
Bana benden yakın, bana benden uzak olan 
Akşamları gökyüzümdeki yıldız sendin 
Sendin kaderimdeki yalnızlık 
Şiirimdeki kadın sendin 
İçtiğim kadehdeki şarap 
Gördüğüm rüya sendin 
Söylediğim şarkı olan sendin 
Sigaramda duman duman 
Yüreğime umut olan sendin 
Sendin bitmez, tükenmez 
Her fırsatta boğazımda düğümlenen sendin 
Batan güneş sendin 
Kalem tutan ellerim 
Kulağımda çınlayan 
Yazmaya çalıştığım şiir sendin 
Yalnız akşamlarda üstüme çöken 
Düşlerken kaybolup gittiğim sendin 
Her bir gecede binlerce kere öldüren beni 
Yağmur yağarken yüzüme düşen sendin 
Aynaya baktığımda gördüğüm 
Gören gözlerim sendin 
Umudamda sendin, umutsuzluğumda 
Yalnızlığımda sendin, yalınsızlığımda sen



Ben seni sevdim
Sen beni
Bayram çocukları gibiydik ikimizde…
Ben sana güldüm
Sen bana
Şiirler çiçek açtı dudaklarımızda…
Ben seni özledim
Sen gecenin yangınlarını
Masumiyetti kavuşmalarımız…
Ben sonsuz bir giz
Sen en büyük sığınak
Yürek kalemi yazdı fermanımızı…
Ben gökyüzüydüm
Sen duru bir mavi
Hayallerimiz susamış bakardı bulutlara.
İşte böyle dedi
bir çift göze bakarak ve terleyen avuçlarından öperek,
Sonra, bardaktan boşanırcasına hüzün yağdı.
Artık
Şiir sustu
Ben sustum
Sen sustun 
Hiç konuşmadan
Geçiş yaptık kırmızı halıların üstünden
Ve üç nokta koyduk öykünün sonuna
Birlikte sevmelere giderken…



Değişen bir şey yok
Gece hala derin ve ıssız
Bazen yağmuru düşünüyorum
Bazende büyümenin bana ne kadar yakıştığını
Kimi zaman devrik cümleler kuruyorum
Hece hece hücrelerime,
Kimi zaman mızıkçılık ediyorum
Yüreğimde ki gizli harabelerde
Adımı oyun bozan koyuyorum...
*
Ey hikayemin öncesi ve sonrası,
Başıboş kelimelerim
Yüreğimin muhbiri kalemim
Sen yaz dizginlerini tutamadığım eşkıya umutlarımı
Sen yaz içimde yaşayan
Bir düzine çocuğun şarkılarını
Öyle yaz ki 
Kahpe bir huzur filizlensin
Suç üstü şiirlerimde...
*
Hala değişen bir şey yok
Bu pasaklı, yalanla beslenen dünyada
Bende alıştım artık
Defter arasında kuruttuğum anılarla yaşamaya
Elmaya şeker katıp 
Kırmızı hüzünlerle boyamaya,
Bir bıçak gibi bilenip
Güneşi kahkahalarla kesmeye alıştım.
*
Ve........
Artık yaşamın ön sözüne 
Gökyüzü yerleştirmeyi öğrendim...
Haydi, şimdi biz konuşalım 
Elma şekeri dudaklarımızı kırmızıya boyarken
Haydi hayat
Çekinme...
Umudu kırılan iki kutupta
Sen çal biz oynayalım.



Renkleri ezbere bilirdim
Büyümeden önce….
Parmaklarımla saymayı 
Bulutlar geçerken öğrenmiştim.
Masallarıma dâhil ettiğimde yağmaları
Canım acımıştı…
Sonra yeni bir isim vermeyi öğrendim
Hüzün hüzün ağladığım ilk yazlara
Ulu orta ağlamaktan utanmadım
Güneş kara gecelere yenik düşerken
Ellerimin utangaç teriyle sildim
Kavgalarımı, öfkelerimi, isyanlarımı
Bilinmez yolculukların tam ortasında
Perdesi aralık balkonsuz evler gördüm…
Buruk kaldı hayallerim yüzümdeki yarım gülüşle
Akşamla sabah kardeş oldu.
Çocuk kokarım hala yağmur ikindilerinde
Sevinçlerim öldüğünde mavi göğe küserim 
Sessizlik…..
Artık renkleri ezbere bilmiyorum
Büyüdüğüm için.
Parmaklarıma kırağı düştü
Sayamıyorum.
Başka çarem yok hanımefendiler beyefendiler
İstediğinizi yapacağım.
Gözlerim ve yüreğim donuk
Bir yetimhanenin en ücra köşesinde
Umutlarımı yetimliğe mahkum edeceğim..
Sonsuza kadar
Taşların altında kalan kayıplar ülkesinde
Mucizeler arayacağım…
Ve bütün şiirlerimi
Balkonsuz evlere adayacağım.



Sağanak yağmurlardan yeni gelmiştim
Kaç yıl yürüdüğümü unuttum
Hangi zamandı
Hangi dargın düşten geldim
Bilmiyorum.
Tek bildiğim Kasımdı..
Tutunduğum rüzgarların anlattığı
Bitmemiş öykülerin sarardığı
Savunmasız bir mevsimin
Fakir yalnızlığıydı…
*
Kaçıncı rüyada yumdum gözlerimi
Veya ne zaman memeden kestim geceyi
Hatırlamıyorum,
Karanlığın olmayan yüzünde
Soluksuz kaldım
Her dokunduğum yıldız
Kor düşürdü bağrıma
Ne mahcup bir yaşam dedi
Cümlelerim usulca.
Ve….vuruldu
Başı önünde bir düş 
Gecede demlenen
Serseri bir çığlığın en masum yüzüyle.
*
Sus
Kuytuda duran ağıt
Zaman henüz bitmedi
Gizli gizli ağlayanların
Heceleyerek söktüğü umut
Kıvılcımlar saçarak 
Eski bir özlemin dar penceresinden
Saçlarımıza değiyor,
Masaldan baharlar ekliyor
Hüzünlerin inadına,
Binlerce yıla imzasını atan aşk
Mırıldanıyor şarkılarını yasak dilde
Sus desem de susmuyor
Sevdanın emrine verilen mısralar.
*
Bir selam ver şimdi
Sulara yansıyan yıldızlara
Hangi Kasım dı deme
Sorma hangi rüzgar bizimle diye
Metruk sabahlara uyandığında
Yüzün mavileşiyorsa eğer
Şehirle birlikte ağlıyorsan,
Yüreğine eşlik ediyorsa sırlar
Ve….hangi ay, hangi mevsim demiyorsan
Yaklaş güneşe doğru
Bir kasımpatını koparıp tak saçlarına
Her gün izin almadan
Yeniden uyandır sabahı.



Düşün ki; adı olmayan gül zamanlarında
Kırk yerinden parçalanmış yarınlar…
Gülüşünün kıyısına ok gibi saplanmış
Tekinsiz sarılışlar.
Duadan, adamlıktan yoksun ruh
Çirkin bedeniyle yankılanmış
Masumiyetin üstünde
İçindeki aynalı oda 
Çığlıklarla kırılmış göğün dibinde
Sahte ışıklara bürünmüş
Kahpe pusular…
-
Ansızın inen neydi kaderin üstüne,
Nereden çöktü bu boz bulanık hava
Düşlerinin pembesine.
Kutsal bir emanet gibi taşıdığın hayaller
Neden susturuldu teker teker.
Artık
Sönmüş yanardağlara benziyor 
Sensiz şafaklar
Kuş sürüleri
Kelepçeleriyle bahara uçuyor
Sen ise bulutlara basarak yürüyorsun
Ayak izlerini silerek.…
-
Birden şarkılar susuyor,
Birden umutlar susuyor,
Kaf dağına sığınıyor tılsımlı masallar
Şehvetin karanlık çığlığı
Yeni doğan güneşin önüne
Hıçkırıklarını bırakıyor.
O tir tir titreyen yüreğinin altına gizlenmiş gözyaşları
Uyuyan masum bir çocuğun kanatlarında
Çiçek açıyor.
-
Ey dünyanın ortasına bırakılmış 
Kara tabutta ki adam
Dilerim uykuların delik deşik olur 
Acılar işlenir kirli bedenine.
Dilerim irin akar namertliğine 
Sen bilmezsin namusun nerede olduğunu
Sen bilmezsin 
Kör bir hançerle sırtından vurulmayı
Kambur ruhun, nasırlaşmış yüreğin bilmez
Gökkuşağının altında kahpece öldürülmeyi.
-
Uyu güzel kızım
Bak, körpe bedende ki yara izleri çiçek açacak…
Bütün zemheriler senin için
Baharla kucaklaşacak.
Her çocuk sana benziyecek sokaklarda
Onun için gözyaşlarımız aynı renk
Hüzünlerimiz aynı renk
Sen kokacak bütün ağıtlarımız.
Korkma
Bir insafsız bölemez senin uykularını
Çünkü; Biz varız dualarımızla.
-
Uyu güzel kızım
Uyu güzel prensesim
Ananın karnında
Bin sene sonra
Melekler uyandıracak seni.



“Gül” dedi 
Buğulu bir ses
Ay olmayan gecede
Güldüm,
Gözlerimden bir sürü gökyüzü fışkırdı
Rengi olmayan.
“Aşk” dedi bozkır
Ergen bir şiirin içinde
Sevdim,
Üryanlığım kor ateşlerde yandı
Sonra üşüdüm
Dağlar örttü üstümü.
Demem o ki; 
Bu kurak iklimde
Issız bir dokunuşu daha yitirdim.
Tutkulu avuçlarında
Yabani dokunuşların adını
Hasret koydum.
Demem o ki; 
Sol yanımla sağ yanımı seviştirip
Aklımı soydum 
Mühürlenen zamanda
Gözlerimi 
Gözlerinde unuttum.
Şimdi 
Uçsuz bucaksız bir deniz gibiyim
Alınyazım mavi.
İçimdeki yolda
Aşkı alnından öpüyorum.
Asırlar öncesinden gelip
Omzunda tükenen sarılışlarla dertleşiyorum.
Bugün
Eski bir defterin
Sayfaları arasındayım
Kavgamla sevdamı yazıyorum
Yorgun yıldızları topluyorum
Kalbimin yamaçlarından.
Aşkın ay teninde
Sürgün ruhlarla buluşuyorum….
Aslında sadece 
Bir gülüş olmak istiyorum
Hüznü kabuk tutan dudaklarımda.
Belki de
Kuşlarla dolu bu gökte 
Karanlığın destanını yazıyorum
İtirazım yok gizlerime sabırlar eklemeye
Yarama öznesiz cümleler basmaya
Ve aklıma düşen 
Müebbet kıyametlere de itirazım yok
Yeter ki bir adı olsun
yüreğimde ateş kesen hüzünlerin
Papatyaların koynunda saklanırken
Uyandığım her sabahta
Zikrettiğim İmkansızlıklara cemreler düşsün.



Mesela
Hayata, çizgili gülümsemelerim
Bir beden büyük gelmiş masallarım ve
Saçlarımı örmeye çalışan rüzgar ile gelsem.
Mesela
İçimden hüzünler geçerken
Koca buzlar düşse güneşten üzerime
Sırra kadem bassa gururum
Mangal yürekli şiirlerimi ağlatsa türküler…
Mesela
Gidecek yerim olmasa gökyüzünde
Bir bulutun dallarına tutunsam
Bir deli rüzgarla yarışsam
Bütün pencerelerini açsam umutlarımın
Mesela
Not düşsem kırgın susuşlu sayfalarıma
Alt üst olsa göz alabildiğine uzaklıklar
Ve mesafesi silinmiş hasretlikler
Her gece yeniden açsa dolunaya saklanmış özlemler….
Sessiz bir meselanın
Dudaklarındaki mührü silsem düşlerin yönüne aldırmadan
Şiirden şiire atlasam gözbebeğimdeki aşkın rengiyle.
Okşasam çığlıklarını bütün ezgilerin
Kavgamın ortasında tenimi yüreğime katık etsem 
Gün batımlarında unutsam öpüp öpüp bıraktığım hüzünlerimi…..
Aradan yıllar geçse
Yine masallar uyansa kirpiklerimde
Hecelerim şehrimden şehrine ürkekçe göz kırpsa
Mavi kanatlarımla uçsam başımı okşayan güneşe
Bir yanım gök bir yanım deniz olsa
Sende elimden tutsan
Başım dönse avuçlarında
Sevişmeye şafak kalsa
Mesela…..



Kendimle savaşım demir kapıların ardında
Kalsın öfkem derin anıların kıvrımında
Bırak desem de kendini aşkın tapınağına
Yine bu gece bir kurşun üşür isyanımda...
Zaman akıp gitmekte bu silinmez kaderde
Sese düşen mehtabın ışıkları paslanmakta içimde
Bitmez efkarım sana adadığım tenimde
Yine bu gece bir kurşun üşür isyanımda...
Yalınayak koşarım toprağa kavuşmaya
Yaralı sevdalardan geçerim acıları tatmaya
Parmak izleridir günahların korkarım tutmaya
Yine bu gece bir kurşun üşür isyanımda...
Kovalayıp duruyorum sözcükleri ölümün kuytusunda
Rehin alıyorum tutkuları kimsesiz mekanlarda
Kucağımda terk edilmiş şarkılar hazan makamında
Yine bu gece bir kurşun üşür isyanımda...
Güzeldi adını anmak  sana ait dualarda
Yüzyıllık hasretti seni bulmak ay ışığında
Vurgun yemiş bir türkü titredi dudağımda
Yine bu gece bir kurşun üşür isyanımda...



Kanadı kırık ağıtlar kapladı yeryüzünü
Kimler gitti kara toprakla buluşmaya
Kimlerin canı yandı derinden...
Artık yağmur yağıyor
her ağıt gökyüzüne kanatlanırken
Rahmet akıyor hayatın izine,
İnce bir çizgide
Dünya küçüldükçe küçülüyor
Tünüyor zaman karmaşanın içine
İçimiz ürperiyor
Fırtına çığlıklarda.
Eller buz gibi, yürekler yangın
Toprak kokusu geliyor uzaklardan
Issız dağ yollarına benziyor acılar
Bütün bahçeler dikenli
Bütün anaların kanıyor elleri
Ve bütün sözler dalıyor yürekleri.
Şimdi çok uzak
pembe bulutlu günler
Gerdeğe giremiyor ay ile gece
Kalıcı çığlıkları zaman öğütüyor
Savruluyor hüzünler
yaralanan kuşların kanadında
ve düşler yara bere...
ve düşler yara bere....



Gönül bahçesinde garip bir kuldum 
Bir gül için soldum derde vuruldum 
Pervaneler gibi yandım kavruldum 
Ben de bir dert ehli olsam kime ne. 
Diyarım gurbettir bitmez yollarım 
Geceler hasrettir sarmaz kollarım 
Yunusca ağlarken susmaz dillerim 
Dert sazının teli olsam kime ne. 
Sevdanın dağında bir bulut olsam 
Yağmurla ağlasam hasretle dolsam 
Islansam gecemde düşlerde solsam 
Yansam yansam deli olsam kime ne. 
Gidermi sevgiler bu garip candan 
Korkmuyorum artık geçen zamandan 
Kime ne dört yanım olsa da zindan 
Yangınların külü olsam kime ne.



Hayat soğuk, yağmurlu ve vurdumduymaz bir İstanbul gecesiydi... Ve gece 
yağan yağmur hep ürkütürdü beni. Yağmur değil yalnızlığımdı pencereleri 
damla damla yalayan, yıllarımı dolduran sensizlikti... Hep bir yanı 
yarımlık, hep senden uzaktalık, hayattaki tek 'kimse'mden yoksunluk, yani 
kimsesizlikti. Bir kavuşma mucizesine inanma yolunda harcanmış bir hayatın 
ansızın sonuna gelme, ve o mucizeyi yaşayamadan bir başına ölme korkusuydu 
yağmur…Yine yağmur yağıyor, yine gece... Yine İstanbul... Ve sen kollarımın 
arasından sıyrılıp kalkıyorsun yataktan. Nereye gidiyorsun sevgilim? 
Sadece sana sarılarak uyuduğumda nefes alabiliyordum. Beni kollarına 
aldığında, yüzümü masumiyetinin yurduna, o kimsesiz boynuna dayadığımda, 
kokunu kalbimle soluduğumda... Uykun benim cennetimdi. Çünkü cennet sadece 
ikimizin olabildiği yerdi benim için. Ne sana aşık kadınlar, ne sevdiklerin, 
ne geçmişin, ne yarının...Uykunda sadece ikimiz vardık. Aşkıma dar gelen 
sevgi sözcüklerine ihtiyacım yoktu orada. Sana sevgimi anlatmaya, ispat 
etmeye ihtiyacım yoktu artık. Aşkımızın kokusuydu sana beni anlatan, sana 
seni anlatan.... Beni gerçekliğin o soğuk, o köpüklü dalgalarıyla yutan ve 
alıp alıp senden ötelere savuran hayatın dışındaki tek kaçış tünelimdi uykun.
Önce kolunu çekerdin başımın altından, sonra sırtını dönerdin. Usulca 
sarılırdım sana arkandan, seninle ya da sensiz geçen yılların hasretiyle... 
Ardından yavaş yavaş kollarımın arasından sıyrılırdın...Yıllardır taşımaktan 
yorulmadığım hasretin, tenimden tenime akan o ateş, ağır gelirdi bedenine... 
Uyuyamıyorum, nefes alamıyorum, lütfen sarılma, derdin... Yatağın bir ucuna 
sığınmış bedeninden kovulmak, hayatından kovulmak gibiydi benim için. 
Sığındığım, soluk aldığım tek cennetten kovulmak gibiydi. Beni uykunda terk 
etmen, gerçek hayatta terk edişinden bile ağır gelirdi. Yanıbaşındaki 
sensizlik, o rutubetli evimdeki, o baştan ayağa sen olan evimdeki 
unutulmuşluğumdan çok daha ağır gelirdi.
Seni kaybetme korkusu öyle işlemişti ki hücrelerime...Yataktan doğrulduğun 
anda bu korkuyla açılırdı gözlerim. Bilinçaltım konuşurdu benim yerime... Su 
içmek ya da tuvalete gitmek için kalktığın asla aklıma gelmezdi. Gittiğini 
düşünürdüm yalnızca... O saatte kendi evini terk edip, nereye gidebileceğini 
sorgulamadan, sadece beni o sonsuz hiçlikte, o en masum rüyada, 
cennetimizde, uykumuzda bir başına bırakıp, kaybolacağından korkardım. Bana 
hep aynı soruyu sorduran bu yüzyıllık korkuydu işte: Nereye gidiyorsun sevgilim? 
Beni yeniden hayatın içinde, gerçeklerin ortasında bir başına mı 
bırakıyorsun? Beni yeniden unutuluş sürgünlerine mi gönderiyorsun? Nereye 
gidiyorsun sevgilim? 
Oysa seni uyutmayan içindeki o yangınlı hesaplaşmaydı. Gece iner, aşıklar, 
yüzler, bedenler, anılar kaybolurdu; sadece ikimiz kalırdık. Ve sen uykunda 
sevgimle hesaplaşmaya dalardın. Cennette cehennemi hatırlardın.
Dönüp geriye bakıyorum da, sanki yıllar değil yüzyıllar geçmiş aramızdan... 
Aramızdan ayrılıklar, ihanetler, kayboluşlar, vazgeçişler, yeniden bulmalar, 
korkular, yalnızlıklar, savrulmalar geçmiş. Ve bu ilişki ne çok biçim 
değiştirmiş...
Seni yollarca, şehirlerce uzağından sevdim. Seni kelimelerce, şiirlerce 
yakınından sevdim. Seni dünya üzerinde sanki ilk kez benim için kalemi eline 
alıp da yazdığın mektuplarca sevdim. Seni umutsuzca, beklentisizce, 
hayallerce sevdim uzağından. Hayatımı öyle olduğu gibi bıraktım. Şehrine 
geldim, ama kalbine giremeden sevdim. Neydik biz o yıllarda hiç düşündün mü? 
Neydik birbirimiz için sevgili? 
Geldim. Bana destek olacak, sırtımı vereceğim bir aşkın yoktu arkamda. 
Kendime yeni bir hayat kuracağım yalanını, kendim dahil, sen dahil herkese 
söyledim. Oysa tek istediğim seninle birlikte bir hayattı. Öyle 
cesaretsizdim ki karşında ve öyle açık sözlüydün ki bana karşı, ancak 
iddiasız bir sığınmacı olabildim hayatında. Hayatına iltica etmek isteyen 
bir yürek sürgünü... Bir aşk meczubu sadece...
Dürüstlük kimi zaman yalanlardan çok daha acımasızmış, sevgili... Gerçeğin 
buzdan ülkesinde yapayalnız kalan yürek, hayatta kalabilmek için yalanları 
bile özleyebilirmiş kimi zaman... Bana aksini ispat etmek için elinden 
geleni yaptığın o yıllarda, buzlar ülkesinde biraz olsun ısınabilmek için, 
aslında beni sevdiğin yalanına inandırmıştım ben de kendimi...
Aşkıma kapalı bir kapının önüne bırakılmış yaralı bir kuş gibiydim. 
İnanacak, bir ibadet gibi yaşayacak tek şeyimdi senin aşkın. Karşılıksız, 
güvensiz, sessizce yaşanan bir aşk... Nasıl da hoyrattın bana karşı... 
Kalbinde değil miydim gerçekten? Neydik biz söylesene? O yıllarda senin 
neyindim ben sevgili? Can yoldaşın mı? Yol arkadaşın mı? Dostun mu? Sevgilin 
mi? ..Sonra bir gün geldi ve unutuldum. Ve bu sorular birer birer bıçak gibi 
saplandı yüreğime ve yüreğimde yanıtlarını buldu. Unutuluş hepsinin acımasız 
cevabı oldu. Sonrası dipsiz bir karanlık... Sonrası çaresiz bir çıldırış...
Hayata karışmamak için tek kalkanım, tek sığınağımdı aşkın. Tek silahımı 
yitirdim ve hayata teslim oldum. Aldı beni savurdu başka bedenlere, parçası 
olamadığım o kırık dökük öykülere...
Kırgınlık kimlik değiştirdi ve vazgeçiş oldu benim için. Unutmanın en ağırı 
unutamadan unutmaktır. Seni sonsuza kadar kaybetmek kimlik değiştirdi ve 
unutmak oldu benim için. Seni unuttuğum yalanıyla hayatı kandırmaya 
çalışınca hayat hiç olmadığı kadar acımasız tokatlar indirdi yüzüme... 
Sonrası dipsiz karanlık... Sonrası hatırlamaya bile dayanamadığım düş 
yıkımları... Sonrası kesif, karanlık ve rutubetli bir kuyu... Koskoca bir 
boşluk... Sonrası 'yalnızlık' kelimesine sığmayacak kadar derin bir yalnızlık...
Kaç zaman sonra bilmiyorum, bir gün geldi ve beni yeniden hatırladın. 
Yokluğumda kendine kurduğun hayat, beni yasak bir ilişki haline getirdi bu 
kez de... Ve bu ilişki bir kez daha kimlik değiştirdi. Seni, bir başkasıyla 
birleştirdiğin hayatına uzaktan bakarak, kalbimi kıskançlığın lanetli 
hırsına teslim ederek, kısıtlı zamanlarda, gizli saklı buluşmalarda, o 
doyumsuz kaçamaklarda sevmeyi de öğrendim... Hasretinin o tarifsiz kokusu 
burnumu sızlatırken yapayalnız uyumayı da öğrendim. Yağmurlu İstanbul 
gecelerinde o baştan ayağa sen olan evimde kaderimle kıyasıya yaşamayı da 
öğrendim, sevgili...
O zamansız unutuluşun ardından yeniden hatırlanmanın sevinci, seni 
paylaşmaya boyun eğmenin ve hep gizliliğin gölgesinde kalacak olmanın 
acısına büründü. Uykunda soluğunun bir başka soluğa karıştığını bilerek 
geçirdiğim sayısız gecelerde, gururumu parça parça bölüp aşkıma kurban 
verdim. O tarifsiz ağrıyı uyuşturmak için ruhumdan, kimliğimden, kadınlık 
onurumdan vazgeçtim. Her şeye rağmen direnebilmek için kendimden vazgeçtim. 
Geriye dönüş kapılarını sonsuza kadar kapatmış oldum böylece. Ruhumdan 
kendimi kovup, tüm hücrelerime sadece aşkını yerleştirdim. İşte o andan 
itibaren, sensizlik artık bensizlik oldu sevgili...
Nasıl da telaşlı, nasıl da soluk soluğa yaşardık o kaçamak anları... 
Aşkımızın en karanlık, en gerçek, ama en yoğun anlarıymış onlar... Sensiz 
geçen gecelerde yüreğimde biriken kıskançlığın, öfkenin, kırgınlığın ve 
hasretin hummalı karanlığı, sana kavuştuğum anlarda sevinçten çıldırmanın 
eşiğinde tarifsiz bir hazza dönüşürdü... Nasıl da ateşliydi 
sevişmelerimiz... Sana yeniden dokunmak, sanki bulutlara öpücükler kondurmak 
gibiydi... Huzurla huzursuzluk, hasret ve kavuşma, aşk ve öfke, merhamet ve 
acımasızlık, kırgınlık ve bağışlama her şey ama her şey sevgimizin taşkın 
sularında birbirine karışırdı. İki kalbin bir ömre sığdırabileceği tüm 
duyguları biz o kısacık anlarda soluk soluğa yaşardık...
Sonra hayatını değiştirdin. Yeniden özgürlüğüne kavuştun. Ve bu ilişki bir 
kez daha biçim değiştirdi. Yıllardır bir savruluş halinde aramızdan akıp 
giden aşkımız, nihayet dingin, doygun ve emin bir sığınak bulmuştu kendine. 
O savruk yıllar bile koparamamıştı ya bizi birbirimizden, artık hiçbir şey 
bu aşkı yıkamazdı. İhanetlerin, unutuluşun, hayatın sınavından geçmişti 
aşkımız. Tam da birbirimizi hayattan çok uzakta, dokunulmaz bir boyutta 
sevdiğimize inanmaya başlamışken, dudaklarından dökülen o lanetli cümle 
korkularımı yeniden uyandırdı, geçmişi zamandan koparıp aramıza soktu 
yeniden: 'Varlığın artık bana acı vermiyor...'
Ah sevgilim, ayrılık trenini çoktan kaçırmadık mı biz? Bulup bulup kaybetme 
oyunlarını çoktan tüketmedik mi? O dünyevi aşk oyunlarından, 
kıskandırmalardan, kaçamaklardan çoktan vazgeçmedik mi? Birbirimizi en ağır 
ihanetlerde sınamadık mı? Anlamadın mı artık, varlığım sana acı vermek için 
değil... Sadece seni sevmek için yaşadım ben! 
Senin için bir ilişkide girilebilecek bütün kimliklere bürünmedim mi? Önce 
aşkla değil kalbinin boşluğuyla tutunduğun bir can yoldaşıydım... Yüreğin 
bir başkasına kapılarını açtığında hayatından dışlanıp unuttuğun oldum 
sonra... Başka hayatlarda, başka ilişkilerde seni unutmaya çalışırken, belki 
de aslında sadece seni ararken kıskançlıktan deliye döndüğün oldum... 
Kalbime geri dönmek istediğinde gururumun gemilerini yakıp, metresin 
oldum... Vicdanın oldum senin... Merhametin oldum... Pişmanlığın oldum... 
Hazzın en sıradışı boyutlarını seninle paylaşan fahişen oldum... Arkadaşın 
oldum... Kardeşin oldum... Sevgilin oldum... Söylesene kaç kez biçim 
değiştirdi bu ilişki? Kaç kez kimlik değiştirdim seni sevebilmek için...
Anlamadın mı artık, varlığım sana acı vermek için değil. Sadece seni 
sevebilmek için yaşadım ben... Hala seninle geçireceğim anların telaşıyla 
tüketir gibi yaşıyorum sensiz geçen günlerimi. Yıllar geçti, hala seni 
görecek olmanın kalp çarpıntılarıyla, yalnız senin için giyiniyorum en güzel 
giysilerimi. Sen güzel bulasın diye geçiyorum aynaların karşısına.
Seninle geçen zaman bir daha tekrarı olmayan, doğaçlama bir melodi gibi 
benim için... Sanki birlikte yazılmış kaderimizin sayılı dakikalarından an 
çalıyorum. Öylece karşında oturup seni seyretmeyi, sana yemek hazırlamayı, 
seninle sohbet etmeyi, dostlarını ağırlamayı, seninle birlikte uyumayı, yani 
paylaştığımız ne varsa hepsini bir daha asla okuyamayacağım bir şiiri kelime 
kelime içime sindirir gibi, soluk soluğa hissederek yaşıyorum... Öyle 
birikmişsin ki içimde... Seni yaşamakla tüketmem, seni sıradanlaştırmam 
mümkün değil. İçime çektikçe çoğalıyorsun...
Şimdi varlığım her geçen dakika daha da daralan gizli bir çember örüyor 
etrafına. Her geçen gün biraz daha uzaklaşıyor, biraz daha kanıksıyorsun 
beni... O peşini bırakmayan yaralı geçmişin aramıza korku duvarları örüyor. 
Hayatını tüm kalbimle kucakladığımı hissettiğim anda ansızın yüzünde beliren 
o eski kaygıların alıp seni benden çok uzaklara, derinlere, yalnızlık 
kuyularına sürüklüyor. Yeni isimler, yeni aşk öyküleri, başka yüzler, başka 
bedenlerle kaçış planları yapıyorsun kendine... Gece ansızın seni uyandıran, 
kolunu başımın altından çeken, seni yatağın ucuna kadar götüren, uykunu 
bölüp ayağa kaldıran ve bana hep o aynı soruyu sorduran bu korkular değil 
mi...: 'Sevgilim nereye gidiyorsun? '
Sevgilim nereye gidiyorsun? Orada ne var? Benliğini kıstırdığın duvarların 
arkasında soğuk, uçsuz bucaksız bir yalnızlıktan başka ne var? Neden 
kaçıyorsun? Neden bu aşkı sonsuzluğa, özgürlüğe, daha önce hiç yaşamadığın 
sınırsızlığa bir kapı olarak görmüyorsun? Ben senden gitme ihtimalini hiçbir 
zaman çalmaya yeltenmedim ki... Sevgim seni tüketmek değil, çoğaltmak 
içindi... Sevgim dünyanın yaşanılası bir yer olduğuna inanman, inanmamız 
içindi... Yüreğimizin çok derinlerinde yaşayan o iki masum çocuğun soluk 
alabilmesi için bir gökyüzüydü sevgim... Ben senin kanatlarını hiçbir zaman 
çalmadım ki...
Öyle çok reddedildim ki, öyle çok unutuldum ki senin tarafından, sensiz 
kalmak yüreğimi ezen tek korku artık. Öyle ki hayatım yalnız bir korku 
halinde ayakta duruyor şimdi... Korkumu gerçeğe büründürdüğün anda yıkılıp 
gideceğim. Her şeyi tükettim. Hayata tutunmak adına ne varsa her şeyi yaktım 
seni sevebilmek için... Tüm sabrımı, kendime ve insanlara güvenimi, sevginin 
hayatın tek harcı olduğuna olan inancımı... Artık senden başkasına verecek 
enerjim, sevgim ve hayatla hesaplaşacak bir benliğim kalmadı. Geriye dönüp 
sığınacak bir kendim kalmadı...
Şimdi bana varlığımın sana acı vermediğini söylüyorsun. Gitmemi istiyorsun, 
sonra yeniden gelmemi... Ve sonra yeniden gitmemi... Beni sensizliğin o 
dipsiz çukuruna önce sarkıtıp, sonra yeniden gün ışığına çıkarıyorsun. 
Sevgimi, yokluğumu hissettiğin yerde bulmak istiyorsun. Aşkımın benliğini ve 
hayatını ele geçirmesinden duyduğun o sebepsiz korkuyu yenmek için, bana 
seninleyken tekrarı olmayan bir şiiri hatırlatan zamanın, sana benimleyken 
gösterdiği monoton ve tüketici yüzünü yok etmek için oynadığın bir oyun bu 
belki de... Beni deliliğin sürgünlerine yollayıp, sonra yeniden kalbine 
çağırıyorsun.
Korkuyu beklemenin telaşı korkunun kendisinden çok daha ürkütücü biliyor 
musun? İşte bu yüzden sensizliğin karanlık kuyusuna kendi ellerimle 
bırakıyorum kaderimi. Korkuyu beklemekten vazgeçiyorum, ama asla seni 
sevmekten değil, sevgili... Sana veda etmeden kayboluşa karışmam da aslında 
sadece bunun için...
Madem varlığım acı vermiyor sana, madem ki ancak yokluğumda sevgimi 
hissedebiliyorsun, öyleyse yokluğumla kal sevgili... Madem ki yokluğumla 
daha mutlusun, o halde yokluk benim bu aşk için büründüğüm son kimlik olsun...



Sevda ummanına yazılmış yazım
Gelecek bahara bitmiyor sızım
Teline vursamda çalmıyor sazım
Mevsimini kıskanırım sevdamın.
Gülünü koparsan bülbül ötemez
Ağacı kesersen sürgün veremez
Sevdiğin olmadan bir gün geçemez
Bakışını kıskanırım sevdamın.
Balçıkla sıvadım güneşi ayı
Yıldızlarla sardım derin yarayı
Geceye vurdurttum masum rüyayı
Öfkesini kıskanırım sevdamın.
Gönüllerde şimdi sevgiler dilsiz
Şarkıların sözü yürekte sessiz
Figanlar dudakta ürkek nefessiz
Hüznünü kıskanırım sevdamın.



Tozu dumana katmış gibi 
Nereye gidiyor bu gönlüm.
Bulutları sürükleyen rüzgarlar gibi
Nereye itiyor beni bu gönlüm.
Gönül bu bilinmezki,
Soranlara söylenmezki,
Hele benim gönlümse bu gönül
Kimseye hesap vermezki.



Merhaba okyanus,
Emanetim geldi mi nehirlerin büyülü kelimeleriyle
Kollarını açıp sımsıcak sarıldın mı
Nazlı rüzgarlara anlattın mı 
Nehrin yatağından gelen bu emaneti
Yoksa hala saklar mısın 
Örselenmiş kanatlı martıları..
Ahh okyanus
başıbozuk dalgaların 
Denizsiz kalmaktan korkar mı hala,
Söyle okyanus 
Kaç tebessüm kolayca savrulur
Büyük bir adanın
günübirlik hayallerine,
Enginlerinde yüzen binlerce sızı
Bil ki
Özlüyor hala 
Gözlerime doluşmuş rengarenk hayallerini.
Hatırladın mı okyanus
Kök saldığımız yaşamın kıyısını
Hiç kaldı mı anısız günümüz
Yolculuğa bu kadar aşıkken
Hiç şikayet ettik mi
Telaşlı kavuşmalardan
Belki de en zoru yürümekti o mavilerin üstünde
ve gölgesi küs güneşe.
Bir uyusan okyanus
Hemen gelirim düşlerine
Bir yıldızın göz kırpışında sevişir
dudak izlerime yeniden ateşler bırakırdım,
Masallar üreten çocuk gibi
kuşanırdım ışıktan kanatlı dolunayı
Sır odalarını 
Açardım suskun dünyanın karanlığına.
Kaldır başını okyanus
göğsünü gere gere gökyüzüne bak
Usul bir rüzgar hissettiğinde
İçine çek sonsuzluğun kokusunu
Seni uğurlayan martılara
bir şiir yaz, bir şarkı söyle
En ayıp yerine dokun ayazların
Sonra bulutlar çiz
 hayata ürkek ellerinle
Gecenin mührünü çöz 
Parmak ucumdaki dudağınla
Gönül ıssızlığım susar belki......



Sevdiğim
Sözü kirletmeden
Aşkınla yor beni…
Islanmış şiirlerin bana benziyor
Kederlerimi kanatırcasına öp beni…
Ay saklanırken gamzelerimin ardına,
Günahsız kuşlar havalanır 
Büyüttüğüm sızılardan.
Düş kıvılcımları şehri kucaklar alev alev
Gecenin maskesini takarım sevişen yıldızlara
Yasaklı özlemlerim
Israrlı bir gülüşün koynunda sabahlar.
Sevdiğim
Bana gel,
Şiirlerimi soluksuz yazarken gel.
Aşkın ateşi bastığında
Yıldızları başucuma topla
Ruhumu serdiğim gecede
Bütün masalların ışığını kapat
Hüznün sararmış yüzüne dokun
Bir çocukluk kederime sarıl sıkıca
Sarıl ki
Düş ülkemin nisan vakitlerinde
Güneş açsın
Ve sen uyuma sakın.
Sevdiğim
Büyük sözler etmeyeceğim bu şiirde
Kavgamı senin sustuğun yerde bitireceğim
Bir mektup gibi tenimi bırakacağım üşümelerine
Pencere kenarında unutulan ikindi vakitlerini
Masmavi gökyüzünde uçuracağım.
Sana bahar gelmiş öyküler getireceğim
Kulağını çınlatan.
Bir dinle şimdi saçlarıma dizdiğin bulutları
Ve derinden öp yağmurlarımı.
Sevdiğim
Biliyorsun değil mi
Hayallerime elini sürdüğünde
Ne yer kalır ne gök,
İsimsiz dağ çiçekleri açar kalp vuruşlarım da
Ay durur
Gün durur
Dünya durur cümle alemde
El değmemiş yaralarım da gül açar
O yüzden sevdiğim
Köklerini sessizce bırak toprağıma ve
Yüreği doldurulmayan bu hayatta
Sen benimle kal…



Sözlerimi sınırsız uyuttum
Kendimi aramaya giderken,
Hangi şiirimi aralasam
Özlemlerim havalandı bedenimden
Selamsız sabahsız kapılar açıldı
Sükun eden zamanda
Güz bakışlı cümlelerim
Gölgesini gizleyemedi gitmelerden.
Hep mayıs kokardı dudaklarım
Ve sen
Hep o mayısları öperdin uyumadan.
Bir yolcunun hüznünde gezgindim
Adı konmamış yıldızlarla dolaşırdım 
Kış beyazı ellerini,
Hiç kullanılmamış bir geceyi
Işığa bırakırdım,
Köşelerine sığındığım hayatın
Takvimlerini soyardım 
Kınından çekilmiş öpüşlerle.
Biliyorsun
Hep mayıs kokardı dudaklarım
Ve sen
Hep o mayısları öperdin uyumadan.
Her bakışta aşık olurdum
O çocuksu cesaretimle
Sabahları o rengarenk güneşe bakar
En sıradan düşlerimi bile hatırlar gülerdim
Bir baharın uyanışını saklardım içime 
O uzak şehre günaydın diyemeden
Yaramı sarardım usulca.
Biliyoruz
Hep mayıs kokardı dudaklarımız
Ve biz
Hep o mayısları öperdik uyumadan.



Hüzünlü bir rüya gördüm bu gece,
Uyandığımda yaş akıyordu sessizce,
Elimi uzatıp yanıma baktım,
Yoktun sen gitmiştin gizlice.
Bu benim gördüğüm tek rüya değil,
Her rüyam seninle ayrı bir zehir,
Gerçek mi değil mi bilemez oldum,
Bilsem de kendimi kandırdım durdum.
Belki bir gün rüyam bende kalacak,
İçimdeki tüm umutlar solacak,
Benim sen olduğunu bilmeden,
Bu can gecelerden intikam alacak.
Bu benim gördüğüm son rüya değil,
Ve son da olmayacak,
Dudaklarım sensizlikle kurudukça,
Bir yudum su gibi başımda duracak.



İnanınki,
Benim suçum değil.
Çiçeği ben koparmadım,
Ağacı ben kurutmadım,
Rüzgarı ben estirmedim,
Dalları ben kırmadım,
Yolları ben kapatmadım,
Bunların hiçbirini ben yapmadım,
İnanın bana
Benim suçum değil.
Küçücük bir suydu
Ayağımı soktuğum,
Deniz olduğunu bilemedim,
Bir avuç su idi
Elime aldığım,
Nehir gibi taştığını göremedim.
Bütün bunlar benim suçum değil,
İnanın bana.
Dağları hasretimle ben delmedim,
Yanan ateşi ben söndürmedim,
Külleri savuran ben değilim,
Yitik sevdalar için ben ağlamadım,
Türküleri ağıta ben çevirmedim,
Yürekteki acıyı ben kavurmadım,
Kader çizgisini ben çizmedim,
İnanın bana,
Ben suçlu değilim.



Sana diyemedim gülüm 
Sana diyemedim,
Öfkemin kızıl rengini
Sana anlatamadım
Hüznümün tebessümüyle 
Sana gülemedim
Pembe hayallere dalamadım
Elimde değil,
Seni ne kadar sevdiğimi 
Sana anlatamadım.
Sana diyemedim gülüm
Sana diyemedim,
Maviyi kıskandım günden
Sana anlatamadım
Çöllerde susuz kaldım mecnun misali
Sana kanamadım
Bir dilim ekmeği bölüştüm seninle
Ağzıma bir lokma koyamadım
Bulutları dağıttım gökyüzünden
Sensizliği sana anlatamadım
Ne çare,
Köşe başının eşkıya karanlıklarını 
Sana anlatamadım.
Sana diyemedim gülüm
Sana diyemedim,
Söğüt gölgesindeki ürpertimi
Sana anlatamadım
Rüzgara verdim adını
Beni duyamadın
Bütün sabahlar üşüdüm
Sana sokulamadım
Böyle ansızın çekip gittin
Nafile,
Hüznü döktüm içime
Sana anlatamadım.
Sana diyemedim gülüm
Sana diyemedim,
Kaldırım tenhasındaki yalnızlığımı
Sana anlatamadım
Alevler içinde kaldı sevdam
Sana veremedim
Ağlayan her sevda şarkısında
Seni yazdım yüreğime
Ne yapayım,
Yine de seni sevdiğimi
Sana anlatamadım.
Sana diyemedim gülüm
Sana diyemedim.
Adını unuttuğum her türküde
Sen olduğunu anlatamadım
Kara bulutumun yağmuru olduğunu
Sana söyleyemedim
Yakamozlara buladım sevgimi
İçinden bir tekini bile veremedim
Bağırdım yıldızlara, güneşe
Nafile,
Seni sevdiğimi
Sana anlatamadım.
Sana diyemedim gülüm
Sana diyemedim,
Sevgi köprümden geçtim
İnatla, ihanetle
Sensiz vaktin acısını
Sana anlatamadım
Bir volkan gibi patladım
Ateşimi saçamadım
Aldım yıldızları ayaklarımın altına
Avuçlarımda kaldı bir yıkık sevda
Yalnızlığıma dokundu bir rüya
Elimde değil,
Seni ne kadar sevdiğimi
Sana anlatamadım.



Her şey
Yüzümü dolunaya çevirdiğimde değişti.
Ayrılıklardan saklanırken
Kalbe sığmayan kelimelerim
Köz gibi yandı tenimde.
Her şey
Şiirlerim firar ederken başladı
Hüzünle yıkamak istedim ilk yaz özlemlerimi
Ve sevinçlerimi sabah rüzgarlarına karşı çoğalttım
Daha yeni doğarken aşk
Hiç ardıma bakmadan kapısını açık bıraktım 
Mayıs akşamlarının.
Biliyorum
Yüzüm hep sana dönüktü
Hiç sır vermeyen gökyüzü şiirlerimi verdi bana
Bir de seni.
Kimse görmedi
Yüreğimin apansız kanatlanışını
Dünyanın en güzel sabahına uyandığımı kimse duymadı.
Her şey
Göğsüme saplanan masum sesinle başladı
Yaşanmış ve yazılmamış olan ne varsa
Çağırdı beni düş ülkesine.
Sağanaklara tutulurken
Yolculuğum şenlendi gökyüzünün uçuk mavisinde
Çıplak ayaklarım uzun bir serüvende 
Fısıltılarla sevişti.
Diyeceğim o ki ey şiir,
Gözlerini kocaman açıp bakma bana
Ellerini yüzümde gezdirme
Sırlarını verme kelimelerinin
Sen bana emanetsin
Uzun uzun seslen bana
Eğer kanayacaksan bırak ben dokunayım yaralarına
Ya da ben kanatayım
kara gecelerden akıp giden imgeleri
Çünkü ben
Korsan yürekli bir şairim
Memleketin birinde.



Nefes almak zordu 
Derin bir iç çekiş, sonra ürperme. 
Yas akşamları gibiydi sözler 
En firari haliyle savrulup 
Mızrak gibi saplandılar gülüşlerime 
İşte hayatın kendisi dedim 
Ve zamanı dövdüm, dövdüm. 
Ellerim kanadı, 
Şaşkın ve yorgun 
sırra kadem basan kelimelerin peşinden koşamadım. 
Kendi ezberlerim arasında 
Kızılca kıyamet koptu 
Gözlerime düşen yapışkan hüzünle 
Darmadağın olmuş hüzzam bir şarkıda durdum. 
Anladım artık 
bana iyi gelmiyor gün vurgunları 
Metruk bir sokak ortasında 
Kaybediyorum cesaretimi, 
Kaldırımlar toz duman 
Sus müebbetin de yüreğim 
Sanki alaca karanlık kuşağı bu 
Kim bilebilir. 
Haydi hoşça kal gece 
Gitmeliyim, 
Şu an firardayım ve sabrım fire veriyor 
Yokum ben artık, yolum uzak 
Terkisinde bir atın, doludizgin koşuyor kaderim 
Gitmeliyim sadakatin kucağına, 
bir daha dönmemek üzere 
Gitmeliyim 
Aklımın en zor hali ile 
Yüreğimin sus haline.



Zamana bakmak geçti içimden
Şiirlerimi susturup
Delik deşik etmek geldi kelimelerimi
Boz bulanık olsun istedim 
Uzak dağların yankıları
Saatler dursun
Genişlesin gökyüzü
Aşkın yanlış ihtimalleriyle
Unutulmuş her dün
Korkutsun yüreğimi
ve olmasın arkası yarınlı ihtilaller.
Biliyorum
Parmaklarım dalgın,
Kelimelerim kınından çıkmış bıçak gibi
Bir anı bekliyor gecenin en koyu yerinde
Koynuna giriyorum gururlu yaralarımla.
Sakın sorma
Dudağımda kalan yarım ıslıkları
Sorma ruhumu yıkayan ay ışığının
Hüzünlü melodisini,
Sorma 
Adını koyamadığım yüreğimin rumuzunu
Yaşamak istiyorum
Kendi filmimin en hüzünlü yerinde
Ten gibi
Sır gibi.
Dinle şimdi
İçimdeki baharın kıpır kıpır uyanışını
Ateş böceklerinin geceyle sevişmesini,
Yasak sözlerin acıyla inleyişini dinle.
Tanyerini anlatmayacak bize
Gördüğümüz kötü düşler,
Susturulmayacak dokunulmayan sevgiler
İhtiyar bir mektubun son satırlarında
Umudumuz yetmeyecek sevdayı ölümsüz kılmaya
Çünkü
Daima asılacak
Düşlerinde aşkla yatanlar.



Bir söz ver bana gamzelere aldırmadan 
Bugüne dünü karıştırmadan 
Ezbere söylediğin bütün şiirlere 
Aykırı sevişmeleri katmadan söyle 
Söyle ki demet demet umut fışkırsın içimden 
Kırılan özüme rağmen. 
*
Bir söz ver bana 
Ver ki sözlerin başını eğmesin karşımda 
Yılları alıp götürmesin ne gamzeler 
Ne de revan sevişmeler. 
Yeterki acımasın ayaklarımız 
Sunduğumuz masum dansla. 
Yaz ortasında üşümesin kaçamak mevsimler. 
*
Hangi davet alır aklını başından 
Bütün sözlerin üzerinden atlayarak 
Hangi gümüş gerdanlık 
Bir başkasının boynunda kırım kırım kırıtır. 
Oysa ne güzeldir 
Uzatılan ellere kadim bir sıcaklık koymak 
Yüreğe her bakıldığında 
Aşkı orada bulmak. 
*
Bir yaradan bin yara doğar mı hiç 
Şifasız duygular yolcu değil midir 
Susuz kalmış hasret türkülerine. 
Tepeden tırnağa isyan giyinmiş mavi 
Arınır mı öfke tomurcukları göğsünde patlarken 
Hangi adresin kapısı aralık 
Bu zaman geçidinde 
İstersen dur sessizce orada 
Kıyametler kopsun her nefes alışımızda 
Aldırma…. 
*
Bir söz verme bana 
Sadece masaldan bir bahar ekle 
Gamzesiz yarınlara 
Bütün aşkların yeşerebilmesi için 
Ayın peşine düşme 
Kalemimiz kırılana kadar 
Yaz yaz oku sevdanın en derin kıvrımlarını. 
*
Bak şimdi yine yağmur yağıyor 
Ceplerimizi ısıtan eller gibi tanıdık. 
Ben gitmelerden hiç anlamam 
Ama çok severim hüzünleri 
Nefessiz susmak gibidir 
Gamzesiz gülmek gibidir.. 
Ve 
O çok tanıdık cümlelerin 
Firarını seyretmek gibidir.



Güneşe çekilen perde
İsyankâr kelimelerin çıkmaz sokaklardaki naralarıydı
Lades tutuşan aydınlık ve karanlığın
Kutlamasıydı kısaca.
Veya söz meseleseydi ağır ağır yüreğime sızan
Beni Nisanın içinde gerdanımdan vuran
Repliklerle doluydu yalnızlık
Seni anlattığım gecelere ihanetti
Umutsuzluk, kırılganlık ve şafaksızlık
Bunun için
Düşlerimin gözlerine mil çektim
Güzleri sınırsızca harcadım kederle.
*
Üşüyor muyum
Yoksa aşk mı titriyor tenimde bilmiyorum. 
Aynaya baktığımda 
Hüzünle güzelleştiğimi görüyorum,
Saçlarım bir orman kadar gür
Nasılda saklıyor bir esimlik acıları vefalıca.
Kim bilir
Belki sevinçlerin bereketi bitti
Göğün tükenmez sandığımız mavisi altında
Ya da
Görünmez dehlizlerden geçtik
Omuzlarımızda taşıyamadığımız güneşle…
*
Şimdi
İçimde yağmur yağıyor
Fakat mevsim hala bahar.



Gidiyorum 
Geceler boyu sevişen 
Yıldızlara inat, 
Büyük aşklara 
Uzun yollara 
Tutkunun koynundaki 
Gün batımlarına inat 
Gidiyorum. 
Gidiyorum 
Aşık iki nehrin 
Çığlıklarını duymadan, 
Göçebe bedenlerin 
Çalınmış saatlerine aldırmadan, 
Pusudaki zamanı 
Kilitlediğim kutuya 
Seviştiğimiz sahilleri gömüp 
Gidiyorum. 
Gidiyorum 
Sevgimin intiharında 
Söz verdiğim yalnızlığıma, 
Geceyi seriyorum 
Gönlü kırık fermanlara, 
Tenim ağlıyor dokunuşlara 
Kamçılanırken sessizliğim kapı ardında 
Bütün ışıkları söndürüp 
Gidiyorum. 
Gidiyorum 
Isınamadığım sabahlara 
Kimsesizliğimi anlatamadan, 
Kapatıyorum pencerelerimi 
Hüzne yüklüyorum sensizliğimi, 
Sürgündeyken gökyüzünde 
Yıldızlara ulaşamadan 
Sevdama sarılamadan 
Gidiyorum. 
Gidiyorum 
Güz bahçelerinin 
Tesellisiz akşamlarına, 
Beklemeyi, ümit etmeyi 
Sana bırakıyorum, 
Ses vermeyecek 
Gökyüzüne yıldızlar artık, 
Gece örterken üstüme nefesini 
Sustuğum heceler arasında 
Gidiyorum.



Tomurcuk açarken yüreğimde
Düşlerime kurulan tuzağı
Nasıl bilebilirdim,
Zifiri karanlığın 
Zamana ihanetini
Silemezdim ıslak gözlerle
Nem kokan hasretliğini 
Nasıl anlatabilirdim.
Nefes nefese bir aşkın raksını
Gecenin öteki yüzünden 
Nasıl silebilirdim,
Üşürken gözlerindeki mevsimlerde
Yüreğim donarken özlemlerde
Yokluğunun en ücra köşesinde
Senle doğan yarınlara
Nasıl koşabilirdim.
Yağarken umutlarıma kimse görmeden
Her damlanı sevmemi
Nasıl unutabilirdim,
Sevdamın adı sensen eğer
Uzaklıklar sen kokuyorsa
İçimdeki sevdalı çocuğun
İç çekişleriyse kavuşmalar
Gökyüzümden kopan yıldızları
Nasıl durdurabilirdim.
Sen varsan eğer
Bu deli yüreği
Nasıl susturabilirdim.



Kısa bir vedanın arifesinde sizlere zulamdaki şiirlerimden yansıtmak istedim beni ve dudaklarımdan dökülüp kalemimin çizdiklerini..
Dilerim en kısa zamanda tekrar aranızda olurum daha birçok paylaşımlarda bulunmak üzere..Kimbilir belki çok kısa bir zamanda veya yazgının zamanında. :)) 
Olacağım ameliyat beni buraya ne kadar çabuk getirirse o kadar mutlu olacağım..
Herşey gönlünüzce olsun..Herşey gönlümüzce olsun..
Sevgilerimle.. :))



Ne gariptir
Gölgemizi izleyen ayın 
Her gece karanlıkla hesaplaşması,
Çiçek görmemiş avlularda
Yeni cemreler düşleyip
Orada bulutlarla konuşması,
Umudu defalarca devşirip
Şehrin sokaklarına solgun lekeler bırakması..
Kim istemez
Kapısını örtmeyi unutmuş
Aşk yeminleriyle kucaklaşmayı,
Kanatlarına güneşi alıp
Parlayan yıldızlara ak benekler koymayı,
Unutmayın sevincin rengini 
Buluştuğunuz en güzel sabahlarda
Ve yine unutmayın
Hüzünlü şiirlerle kirpikleriniz deki yağmuru silmeyi.
Patikalarda yalın ayak koşmayı severim
Solgun kelimelerle dans etmeyi de,
Dudağımdaki mahcup ıslıkla
Kuşlarımı uyutmayı,
Biriktirdiğim gözyaşlarını
Yalnızlığımda konuk etmeyi
Ve
Güze aldırmadan
Alnımda güneşi taşımayı severim.
Hadi uyusun artık 
İçimizdeki özgürlüğe gebe emanet masallar
Birazdan şafak çalacak kapımızı
Aydınlıklar sonsuzluğu seyredecek 
Kendi kendimize konuşurken,
Ter içinde 
Sabaha soyunacak bütün günahlar
Suçlu yok
Cevap yok
Dilsiz itiraflar susturulacak
Yaslı harflerin ahlarıyla….
Kara bir lekedir
Boynu bükük gülüşler
Bu kentin karanlıklarında,
Yazgıdır gerdanım da
Uykuma gizlenmiş bedensiz fotoğraflar
Oysa 
Bitmemiş mektuplarımda
İşaretler koymuştum
Göğün alıp götürdüğü
Yüreğimi yakan acılara….



Sonra susuldu… 
Yaşlı bir kış acımasızca girdi içeri 
Anladım o zaman 
Göçün devam edeceğini 
Patlamaya durmuş tohumların 
Birden içimde nasıl donacağını 
Ve üşüyen masalımın 
Neden ağladığını anladım. 
Artık üstünü kim örter 
Yetim kalan sabırlarımın 
Kim öper gözlerinden sabahlarımın 
İki kuş nasıl uçar 
Zifiri uçurumların üstünden 
Dağılmış gökyüzünü kim toplar 
Yıldızları ağlatmadan 
Kim dokunur kalbime 
Ateşini söndürmeden. 
Gece sustu 
Kara pelerinli kara kış girdi içeri 
Güneşi aradım penceremin kenarında 
Yoktu 
Korktum birden eskiden olduğu gibi 
Anne diye ağlamaya başladım 
Annemde yoktu 
Elimi uzattım ürkekçe 
Duvarların soğuk yüzüne 
Kederlerle hançerlendim 
Kendi ölümümü gördüm. 
Sonra susuldu… 
O sonsuz Nil içini çekti derinden 
Tanrı duydu kimse duymadan 
Yine tanrı sildi gözyaşlarını usulca 
Bir şey söylemek istedi 
Üstünde sessizce takip eden buluta 
Yetimliğini hatırladı 
Nil ağladı bulut topladı yaşları 
Sürgünlüklerinde yolları uzundu 
Çünkü mayıs meydanları 
Çığlık çığlığa kuruyordu.



Ne zaman olduğunu unuttum
Bir mektup yazmıştım
Yaralarımla buluştuğumda
Kelimelerim incinmiş
Cümlelerimin bittiği yerde
Kimsesizliğimin manzaralarını seyrediyordum
Söz geçmeyen kalemime
Vaktim yok diyordum
Çünkü ben
Hüzünlerimi bu mektupta bırakıp
Aşka gidiyordum.
Önce saçlarımı ördüm
Kurdelelerimi değiştirdim
Yüzüme hiç yakışmayan perçemi
Yapıştırdım alnımın ortasına
Kaderimi gizledim
Hatta çiller koydum burnumdan yanaklarıma
Güneşle buluşmaya koştum
Aydınlık ve upuzun bir yoldu
Kaldırımlara hiç çıkmadım
Ya düşersem dedim içimden
Ve aşkın gözlerine bakmadan
Aşka yürüdüm
Aynı çizginin üstünde.
Cebimde mektubum vardı
Bir daha okudum
Bu kez katlamadan yerine koydum
Kolyemi yokladım ve güneşe tuttum
Sanki içindeydim
Üçe kadar saydım ve 
Üç dileğimi bulutlara astım
Nazlı nazlı süzüldüm
Mavilerin tangosunda
Gökyüzü oldum
Yeryüzüne tılsımlı sopamla dokundum
Bütün aşklar dans etti
Sevişen iki kelimenin kollarında.
Mektubuma nokta koymadım daha
Kelimelerime refakat edeceğim
Kırk haramilerin kılıcıyla
Rüzgâra binip
Gözümü kanatan rüyalarla savaşacağım
Köhne bir mahallenin karışık yağmurlarını
Yangınlarla söndüreceğim
Saçlarımın örgüsünü çözüp
Defterimin arasında saklayacağım kurdelelerimi
En tenha odaya
Hüznü adımlayan aşkları koyup
Bir daha ki baharda açmak umuduyla
Kirpiklerimin arasına gizleyeceğim
Ve ben
Cennetten kovulsam da
Sevdiğimi hep dudağından öpeceğim
Çünkü, mektubum bitmedi daha…



Bugün sokak çocuklarıyla ilgili bir yazı okurken eski bir anım canlandı gözlerimin önünde. Unuttuğumu sandığım bir duygu yüreğimden kopup geldi ansızın. Yavaşça, bir köşeye gizlediğim bu anımın üstündeki örtüyü aralayıp sizlerle paylaşmayı düşündüm.
Belki çok uzun değil ama yine de yıllar önceydi. Küçük bir ilde yaşıyordum ve insanların sorunlarını daha çabuk görme şansına sahiptim. Her sene kendi imkanlarımızla topladığımız paralarla kıyafet, oyuncak ve kırtasiye gibi ihtiyaçları alarak Çocuk Esirgeme Kurumu’na giderdik. Onlara küçük bir parti düzenleyerek, müzik eşliğinde hediyelerini verip türlü oyunlar oynardık. Genelde bu tür partiler hüzünle başlar hüzünle biterdi. Çoğumuz ayrılma vaktinde oradan ağlayarak ayrılırdık. Yaş grubu genelde 3 – 12 arasındaydı. Öyle meraklı ve sevecen bakarlardı ki bizlere sevgiye olan susuzluklarını hemen hissederdik. Götürdüğümüz pastaları, çörekleri yedikten sonra onlarla oyunlar oynar dans ederdik. Bazılarının ağlayarak sümüklerini çekmeleri bizi derinden yaralardı. O manzarayı sevgiye ve açlığa tok insanların görmelerini çok isterdim. Yanlarına gidip başlarını okşadığımız zaman ellerimize öyle yapışırlardı ki yüreklerimizi tuttuklarını sanırdık. Küçücük elleriyle, kaybettikleri sevgileri tutmak istemelerinin heyecanını onlarla birlikte yaşardık. 
İçlerinden bir tanesi dikkatimi çekmişti. Sanıyorum üç yaşlarındaydı. Bir kenarda oturmuş elindeki kırık oyuncağa bakarak sessizce ağlıyordu. Onu öyle görünce içimin parçalandığını hissetim. Kendi çocuklarım aklıma geldi. Nasıl da bir gül gibi koklayarak, kollayarak büyütüyorduk. Acaba nefes alıyorlar mı diye gecede sayısız kereler kalkıp nefeslerini dinliyorduk. Bu düşüncelerle yanına gittim ve “ ne oldu bebeğim” diye sordum. Başka bir oyuncağı görmüştü ve onu istiyordu. Ne yazık ki o oyuncakta başka bir yavrunun elinde ona mutluluk veriyordu. Almamın imkansız olduğunu anlamıştım. Ne söylesem dinlemedi, gittikçe daha yüksek seste ağlamaya devam etti. Kucağıma aldım ve ikimiz yere oturduk. Saçını okşayarak “seni seviyorum” diye fısıltıyla kulağına vazgeçmeden söyledim. Önce aynı tempoda ağlamaya devam etti fakat bir müddet sonra ağlamasının azaldığını fark ettim. Saçlarını okşayarak çocuklarıma söylediğim anne ile ilgili bir ninniyi severek, sevgiyle söyledim. Artık sakinleşmişti. Başka oyuncaklarla bir çok oyun oynadık. Gideceğimi anlar gibi yanımdan hiç ayrılmadı, elimi hiç bırakmadı. Bir müddet daha oyalandıktan sonra gitme vakti gelmişti. Sanki yüreğimi bir şeyler sıkıyor, boğazıma düğümler sıralanıyordu. Yavaş yavaş belli etmeden yanından uzaklaşmaya başladım. Tam oldu derken arkamdan koşan bir sesle olduğum yerde öylece kaldım. Ağlayarak “anne gitme” diyordu. Koşarak geldi ve bacaklarıma sarılarak ağlamaya devam etti. Durmadan tekrarladı “anne gitme, anne gitme”. İşte o an kendimi tutmanın imkansızlığını anladım. Ona sarılıp onunla birlikte bende çaresizce ağladım, ağladım. Yapabileceğim hiçbir şey yoktu. Ben bunu çok iyi biliyordum fakat o bilmiyordu. İşte bu yaşamında yaşadığı belki ilk acımasızlıklardan biriydi. Onu tatlı yalanlarla kandırıp arkama bakamadan kaçarcasına uzaklaştım oradan. 
Eve gidince saatlerce düşündüm ne yapabilirim diye. Çözüm bulamadım. Küçük olmalarına rağmen çocuklarımı karşıma alıp ne kadar şanslı olduklarını anlattım. Binlerce annesiz, babasız, sevgiye muhtaç çocukların var olduğu düşüncesi beni kahretti. Bugün hala bu duygularla yaşamaya devam ediyorum. Bazen düşünmemeyi, görmemeyi denesem de vicdanımın isyanını yüreğimin derinliklerinde duyuyorum. 
Şimdi ne zaman ağlayarak “anne gitme” diyen bir çocuk sesi duysam göz yaşlarımın firar ettiğini hissederim. Hep anne, baba sevgisi görmeden büyüyen çocuklar için yüreğim sessizce yas tutar. Onların yüzüne bakmaya korkarım, yıllar önceki o çaresiz kaçışımı görmesinler diye. Ama onlar için verecek kocaman bir yüreğim, sonsuz sevgilerim ve onları terk etmeyen dualarım olduğunu hissedeceklerine bütün kalbimle inanıyorum..



Senden uzakta
Yağmurların ıslattığı
Kirpiklerimin üşümüşlüğünde
İç çekiyor gölgem
Sürükleniyor umutlarım
Akşamın alacakaranlığında
Tutunamıyor baharsız dallara…
Kaldırımlara yazıyorum
Seni sevdiğimi
Issız sokaklarda arıyorum
Titreyen düşlerimi
İşte o an
İçimi vurdurtuyorum
Uykusuz sözlerime
Doğmayan sabahlarda…



Gülümserken yas tuttuğumu,
Gözlerini gözlerimde buluşturduğumda
Soluğumun nasıl kesildiğini,
Yüreğimin nasıl çekildiğini
Sen hiç bilemedin ki,
Tüm yaşamımı eline geçirdiğinde,
Sokuldum çaresizliğime,
Bağırdım gücümün yettiğince,
Sen beni hiç duymadın ki.
Tutkuyla sevdim seni,
Mutlulukları sevişenlere verdim,
Çiçekleri koynumda kuruttum,
Sevdaları çırılçıplak soydum,
Sen bunları hiç görmedin ki.
Yıldız gibi parlayan umutlarımı,
Kilitlenen dudaklarımı,
Kuruyan göz yaşlarımı
Yüzümden nasıl sildiğimi,
Düşlerimde sensizlikle öldüğümü,
Çiseleyen yağmurda
Seninle son defa öpüştüğümü
Hiç bilmedin.
Haklısın,
Sen beni hiç tanımadın ki,



Dün gece anılarla randevum vardı,
Hepsini çağırdım birer birer,
Kimi hüzünlü kimi mutlu
Benimleydiler en kadim dostum gibi.
En sevdiğim müzikleri çaldım
Bize eşlik etsinler diye.
Bütün resimleri çıkardım
Şahidim olsunlar diye.
Eskimiş yüzler, silinmiş adlar,
Unutulmuş anılar,
Yitirilmeden hatırlanmak için 
Hazırdılar hepsi bir yerde. 
İçimdeki bitmemiş şarkılar,
Geçmişin verdiği acılar,
Geleceğin bilinmezliği,
Yanımdaydılar hemen.
Rüzgar sessizce eserken
Anılarımla karşılaştım birden,
Tek tek öptüm özlemle
Göz yaşlarımla beraber.
Yüreğimin derinliğinde
Birleştirdim tüm resimleri.
Hıçkırıklarla birlikte 
Yerleştirdim tüm eksikleri.
Yine başka bir gecede,
Belki başka bir gezegende,
Yıldızlarla birlikte
Söz verdik yeni bir randevu için.



Gönül kapımı açtım,
Bugün davetlisiniz dostlarım.
Mutluluk soframda
Sizler için yer ayırdım,
Misafirimsiniz dostlarım.
Tabaklarımızda mutluluk,
Kadehlerimizde sevgi sunacağım.
Vefayı ve arkadaşlığı unutmayacağım.
Tadmalıyız hepimiz bunlardan,
Bugün davetlimsiniz dostlarım.
Mutluluk soframda
Sizlerle olmalıyım gamsızca.
Paylaşmalıyız tüm güzellikleri
Kötülüklere inat.
Gözlerimizle dudaklarımız 
Aynı anda gülmeli.
Unutmalıyız tüm kederleri.
Mutluluk sofrasında dostlarım
Hep beraber olmalıyız.
Tek yürek gibi
Bu sofranın tadını çıkarmalıyız.
Hepiniz hoşgeldiniz dostlarım,



Dün akşam
Seni görmek için
Yatağıma uzandım.
Gözlerimi kapadım ve 
Seni görmeyi diledim rüyamda.
Bizim olan
Sevdiğimiz şarkılarla geldin bana.
Seni hiç böyle görmemiştim.
Uzak durur gibi bir halin vardı.
Sitemmi ediyordun,
Uzun zamandır gelemediğin için rüyalarıma.
Ellerini açıp beni çağırdığın zaman
Sana gelmekten korktum,
Rüyamda bile ya rüyaysa dedim.
Koştum yinede sana,
İmkan varmıydı dayanmama.
Sanki kolların yüzlarce kere 
Dolandı bedenime,
Gözlerime öyle bir baktınki
Bütün aşıkların sevgisi aktı bana.
Saçlarımı dudaklarınla okşadın,
Yaşlı gözlerinle bana bakıp
Bin yıllık yas tutmuş gibi
Körelmiş kalbinle 
Ayrılmalıyız dedin.
Rüyamda bile
Beni terkettin.



Kimselere söylemeden
Bırakıp gittiğinde,
Veya,
Düşlerini sığdırdığın 
Küçücük odanda
Sevgine ihanete
Karar verdiğinde,
Duyguların yerine
Sözcükler geldiğinde,
Bil ki benimle birlikte
Sende öleceksin.
Yüreğindeki sevdayı
Gecenin karanlığında
Bensizliğe verdiğinde,
Başını yastığa koyup
Yüzünü sakladığında,
Yalnızlığına ağlayıp
Suskunluğuna kahrettiğinde
Bil ki benimle birlikte 
Sende öleceksin.
Sonra bir gün,
Işıksız kapı aralığında
Sırlarının parçalandığı,
Hayallerinin yerine
Puslu anıların geldiği
Dipsiz kuyulara dalıp
Kaybolmaya yüz tutmuş
Tükenmiş umutlarınla
Yitirdiğin sevgiyi aradığında,
Bil ki benimle birlikte
Sende öleceksin.



Şu dünyanın dört bir yanı
Yalan olsa ne yazar.
Ümitlerim çöle dönse,
Tutkularım gölgelense ne yazar.
Düşmüşüm bir girdabın içine 
Gittikçe batmışım en derine
Dertlerim olmuş lime lime
Çabalasam ne yazar.
Ben usandım derdimi yazmaktan 
Belki sizde  usandınız beni okumaktan 
Vazgeçmem ben bu ocaktan 
Kalem altın, kağıt derya olsa ne yazar



Bu akşam efkarlıyım,
Bu akşam yastayım meyhaneci,
Sabaha kadar misafir et,
Usulca dinle beni.
Kuytu bir masa olsun,
Kadehler,
Sabaha kadar dolsun, boşalsın.
Damarlarımda benim kanım değil,
Onun kanı dolaşsın,
Haydi artık başlasam,
Çırılçıplak kalmış,
Bir sevdayı anlatsam.
Karşındaki,
Dibe çökmüş biri meyhaneci,
Getir kadehleri,
Akıt içimdeki zehirleri,
Sen içme yalnız beni dinle,
Biraz bekleyelim
Belki girecek bu kapıdan içeriye.
Bak meyhaneci,
Gülerken ağladığımı sanma,
Yine de güldüğüme aldanma,
Bu gün yada yarın
Ne derlerse desinler
Dildir bu, 
Terk edenin ben olduğuna inanma.
Söylesem mi  sevdiğimi acaba,
Ne sevinçler, ne hüzünler umurumda,
Bir tek düşüncem var,
Ölmeden söylemeliyim ona.
Dayandım işte gücümün sonu,
İlk ve son yakarışım bu,
İstesem de vazgeçemem ondan,
İstesem de vazgeçemem bu yoldan,
Yüreğim onunla dağlandı,
Onunla gideceğim bu dünyadan.
Kalkmalıyım artık meyhaneci,
Gelir belki
Benim gibi bir dilenci,
Sorarlarsa bir gün sana,
Çekinme anlat onlara.
Dipsiz bir uçurumun kenarında
Güneşin yeniden doğmasını,
Mutluluklar dilediğim
Kayıp yollarda,
Açmayı unutmuş 
Solgun umutlarda
Onu beklediğimi söyle.
Bulut olup 
Kaybettiğim yağmuru,
Sevgi olup
Yaşadığım yoksulluğu,
Aşk olup
Sevenlerin bedeninde kaldığımı
Sevişenlerde onu bulduğumu
Senden bile medet umduğumu
Anlat artık onlara,
Anlat meyhaneci beni soranlara.



Canım türkü söylemek istiyor
Sırlı aynaların esmer lekelerinde
Köz düşen hayallerim
Özgür renkler dokumak istiyor gökkuşağına
Kalbim kadar tertemiz sayfalara
Dünden kalanları yazıp
Beni hatırlamanı istiyor ruhum
Ve sakın unutma diyor
Güneşe uzanan ellerime vuran
Yorgun kanatlı masalları.
Aslında ben hep sabaha ertelerim
Göğsüme saplanan türkülerimin bedelini
Gizli bir mülteci gibi arşınlarım
Çilesini dolduramadığım sevdamı
Şahdamarım kanar yüzüne
Sonsuzluğa meydan okurum içten içe
Uzar gider yalnızlığım
Kırk düğüm attığım gecede.
Diyorum ki
Her düşüne ortak et beni
Solgun bir fotoğrafın sıcak bakışlarına
Baharın doğacağı güne teslim et beni
Bak
Susmuş avuçlarıma aşk kokusu sinmiş
Kokla ve içine çek beni
Katıksız gecelerin körpe yanağında
Hep dağınıktır hep utangaçtır telaşlı şiirlerim
Bunun için cümlelerim hep ağrır
Zamana aşk sızdığında
Bunun için buruk bir hüzne eşlik ederim
Eylüle adanmış şiirlerle.
İstersen gözlerimi denizden say
Tenhasına karış çırılçıplak
Yaşamak için tutun bana
Ya da uyu yakamozlarımın kollarında
İnce bir sonbahar türküsüyle
Gizlice buluş
Bin şiire söz ol
Satır aralarına sevinçler çiz 
Umutları anımsat hazana dokunmadan
Haydı şimdi uyan artık
Yeni bir düşe birlikte hazırlanalım
Aynı yastıkta günah çıkaralım
Haydi, beni denizden say
Bir martı misali
Mavi sürgünlerimde
Gözlerime gözlerinle dal.



Zaman perdesini araladığımda
gördüm ki
Nil denize, gün gökyüzüne aşık...
Umut terliyken 
Nil denize, gün gökyüzüne yine aşık...
Yani,
Sevdanın yüz yıllık kapısında
Nil' in ve Gün' ün
Güneşin diliyle
Tenine değiyor şiir....
Bir şarkıyı dinleyin
Gizlice uzanan yalnızlığınızla
O büyük hayallerinizi savurun derin vadilerinizde
Tadını hissedin dudağınıza bırakılan öpüşlerin
Hatta
Sarıp sarmalayın uykusuzluğun loş ışığıyla
Göz kırpan tan vakitlerine dokunun usulca
Sonrası yok
kalın geçen zamanın affettiğiniz düşleri ile....
Bir masala kulak verin,
Bakışları bize benzeyen
Bir varmış bir yokmuşlara sarılıp ağlayın
Bilin ki her yüreğin bir yarası varsa
Her yaranın da bir isyanı vardır mutlaka
Her kahramanın bir masalı varsa
Her masalın beyaz atlısı vardır
İşte bu yüzden 
Beyaz tülden elbiseleri giyip 
Siyah beyaz fotoğrafların arkasında
O toz pembe kokuyu bekleyin.
Ah Nil,
Ah gökyüzü
Şimdi sırası mı bahara yağmur giydirmenin
Mora çalan zamanlara
Şükürsüzce zul etmenin
Neyimiz eksik saydam yaz gecelerinden
İşimiz zor
Biliyorum,
Bunun için saklamayın ellerinizi
Avuçlarınıza biraz mavi, biraz pembe koyun
Gözlerinize en imkansız hikayenizi çizin
ve Aydınlık bir güneşle
Tereddüt etmeden sıkıca sevişin.
Şimdi söyleyin
Ne görüyorsunuz
İçinizdeki yüzlerde.



Sözün tükendiği yerdeyiz,
Keşke
o bir gecelik aşklardan olsaydın,
Keşke
mayısın maviden vazgeçerken
 uzun geceleri öpmeden geçseydin.
Şimdi kapat ışıkları
Yarı karanlık odada
tutamadığımız düşler geçecek önümüzden.
Ben yokum,
Ruhum yüreğimin ıssızlıklarında
utangaç göz yaşları döküyor.
Noktasız cümlelerim
şairane gözleriyle firari gönlümde geziyor,
Bu şehrin en kurak sokağında
içim susuyor,
dolunaydan geçerken 
öpüp öpüp bıraktığımız yıldızlar
derme çatma ayrılıklara ağlıyor.
Sevgili,
Her yerde savaş var
Kırmızı karanfiller konuluyor  pıhtılaşmış mavilere
ipleri kopuk kavuşmalar
en kışkırtıcı dizelerle altüst oluyor
Kalem mürekkebe 
kelimeler kağıda
şehirler şehirlere küsüyor
Sayfalarda yalnızlaşmış insanlar
Her gece açan düşlerde 
Sevinç naralarıyla okşuyor geceyi.
Şimdi, yeryüzünde söylenmiş
En güzel cümleleri topluyorum
Akşam örterken şehrin üstünü
sormak istiyorum
yorgun düşen şiirlere,
Daha kaç kere gösterime girecek aşk
can evi pazarlarında
dokunurken birbirine,
Ağrıma gidiyor sevdasız sokaklar
çünkü;
Karanfiller  iki kişilik düette
Susmayı yeğliyor.



Kırgın duruşlu bir Ağustos sabahından
Not düşüyorum avuçlarımda tuttuğum özlemlere,
Hala ezberimdedir gümüş ışıltılı şarkılar
Yıldız patlamaları yaşıyor hala dolunaylı geceler
Aşk duyulmuyor karanlıkta
Yangın bakışlı güneş
Şiir şiir özleniyor öksüz bakışlarımızla.
Sokaklarda yaşıyorum uzun zamandır
Gün batımlarına adıyorum seni
O çok sevdiğin kahkahalarımı 
Kaldırımlarda bekletiyorum,
Sokak lambalarının altında
tereddütsüz yudumluyorum anılarımızı
Buruk bir tebessümle canımın içi
usul usul sığınıyorum yorgunlaşmış gözlerine.
Biliyor musun sevgili
Çocuksu hayallerim hala sen de emanet
Hala sen okşuyorsun çığlıklarımı ıssız gecelerde
Avuçlarıma sıkışmış gökyüzü hala yankısız avaz
Susuyor yüreğimde ki terde.
Ve biz
Hep kaçamak şiirlerde buluşuyoruz yazamadıklarımızla
Adımızı uyutuyoruz göğsümüzde.
Ah Ağustos, ah sevdiğim
Yaz bitiyor, kış kapıda
En kuytu elbiselerimizle şiirlerimizi sek içiyoruz
Gecenin siyah örtüsünü kıskandırıyoruz
Yatağımızda unuttuğumuz mavi güllerle,
Ve biz
Sis basmış baharlarda
Karanlığa basıyoruz çırılçıplak.
Şimdi söyle Ağustos
Hangi şiire takacaksın 
Limansız gülüşlerimin yüz görümlüğünü.



Aynaların beni göstersin baktığın her anda,
Cevaplanmamış soruların yaşlı yalnızlığında,
Adımı haykır çığlık çığlığa en derin uykularında,
Beni binle çarp,duyguna böl ve kendinle topla...
Suskun hayallerde demlensin cümlelerim,
Eritsin güneş buzuldan benim hislerim,
Karmaşa bulutları olmuş düşüncelerim,
Ben sevgili olmam hiç artık senin kraliçenim...
Gözlerinde gördüğüm masallar ben olayım,
Devrim gibi zihninde gece gündüz dolanayım,
Yeminli ülkende ölümsüz bir taht kurayım,
Dilinden düşürmediğin sevdiğin bir şarkıyım...
Suskun hayallerde demlensin cümlelerim,
Eritsin güneş, buzuldan benim hislerim,
Karmaşa bulutları olmuş düşüncelerim,
Ben sevgili olmam hiç artık senin kraliçenim...



İhanet eski bir silahın hissiz mermisi,
Hadi doldur doldur yeniden çek tetiği.
Sen mi öldüreceksin beni ve geçmişi,
Yazık artık görmüyor flu gözlerim seni...
Kurşun işlemez yüreğime,
Acılarla vur beni.
Vurgun tüketmez tenimi,
Alevlerle yak beni...
İçimde yüzlerce isimsiz şehir doğmakta,
Sildim işte adını yürüdüğüm tüm yollarda,
Son bakışımı iki ruhlu gözlerinde sakla,
Hiçliğinin sancısını kayboluşunda yaşa....
Kurşun işlemez yüreğime,
Acılarla vur beni.
Vurgun tüketmez tenimi,
Alevlerle yak beni...



Artık yaşanmayan siyahi zamanlarda,
Adını andım en utangaç yarım dualarla,
Beni istekli isteksiz her hatırladığında,
Yüzümü gör bütün gelinlerin duvaklarında.
Bir ırmak akıyor yine, su sesi değil, yürek sesi,duysana,
O kadın ağlıyor işte, yas sesi değil, sevda sesi,anlasana,
Bulut güneşi sakladığında,ara beni yalnız günahlar adasında,
Kaybet ikiz ruhunu, kadın gözlerimin hırçın ruhunun aynasında,
Kestiğim uzun kızıl saçlarımı boyadım işte ayrılığın en karasına,
Sende ağla,ağla,ağla,ağla, bak tüm acılar yarattığın çarmıhta.
Saç tellerime astım yetim  yıldızları hadi dokunsana,
Keşfet beni eski yıllarda, çocukluğumda var olsana,
Yapboz oldu ruhum bak sonunda, dağıtıp toplasana,
Yüz kere ölüp doğdum senli şehirlerde, beni yakalasana.
Bir ırmak akıyor yine, su sesi değil, yürek sesi,duysana,
O kadın ağlıyor işte, yas sesi değil, sevda sesi,anlasana,
Bulut güneşi sakladığında,ara beni  yalnız günahlar adasında,
Kaybet ikiz ruhunu, kadın gözlerimin hırçın ruhunun aynasında,
Kestiğim uzun kızıl saçlarımı boyadım işte ayrılığın en karasına,
Sende ağla,ağla,ağla, bak tüm acılar beni öldürdüğün çarmıhta.



Beden buldum sahildeki gri ruhlarla,
Sen bilmezsin öldüğümü defalarca,
Düşüncenin eyleme döndüğü her anda,
Yak sen de yüreğini hissiz yangınlarda...
Adresi yok aşkın,
Sen ayrılığımsın,
İzi var eski yılların,
Çalmıyor o şarkın...
Bıraktım seni unutulmaya zamansızlığımda,
Bin yıllık sevgilimdin artık yoksun şarkımda,
Hadi bulabilirsen bul beni şehri kayıplarda,
Sakın adımı anma beni yüreğinde sakla.....
Adresi yok aşkın,
Sen ayrılığımsın,
İzi var eski yılların,
Çalmıyor o şarkın...



Aşkın yok olduğu ülkede,
Kraliceler de ölür gerçekler de...
En yalnız bir film karesinde,
Düşler kaybolur bedeninde...
Gözlerime değdiğinde gözleri,
Haykırdı o an çocuk yüreği:
Madem sevmeyeceksin belli
Öldür kraliçe beni...
Sen git hadi ben gelemem,
Anla artık hiç hissedemem,
Çal aynamı ben gülemem,
Yak hayalimi görünemem...
Gözlerime değdiğinde gözleri,
Haykırdı o an çocuk yüreği:
Madem sevmeyeceksin belli
Öldür kraliçe beni...
Al güzelliğim senin olsun,
Dünümde yarınımda yoksun.
Saçlarım bir ömürden uzun,
Kadehin gözyaşlarımla dolsun...
Gözlerime değdiğinde gözleri,
Haykırdı o an çocuk yüreği:
Madem sevmeyeceksin belli
Öldür kraliçe beni...
Sallanamazsın ruhumun salıncağında,
Gezinemezsin duygumun yamacında,
Ruhun bedeninden koptuğu her anda,
Yalnızlığın kraliçesi olacağım bir adada...
Gözlerime değdiğinde gözleri,
Haykırdı o an çocuk yüreği:
Madem sevmeyeceksin belli
Öldür kraliçe beni...



Issızlığımın tahtında yine düşüncelerim,
Ses bulamadı dudaklarımda kelimelerim,
Ben artık yitik öyküsüz bedenlerin şehriyim,
Yasakların değil özgürlüğün tek esiriyim...
Sevda ek yarınlara beni zihninle sarmala,
Sakladığın hislerini gözlerinle yağmala,
Duru bir su gibi yansıt gerçek olan ne varsa,
Yerini bul cesursan zihnimin soğuğunda...
Hadi öldür yüreğindeki tüm çelişkileri,
Keşfet artık  bendeki hayalet dehlizleri,
Alınganım giderim sen bul kardaki izleri,
Eski bir yürek ülkesinde hatıralar sisli...



Bir örümceğin ağını ördüğü mevsimde,
Düşler de susarmış söylermiş gerçekler de.
Eylemsizliğe döndürülmüş  çelişkilerde,
Bebekler ağlarmış tüm sahil kentlerinde...
Yalnızlığın labirenti olmuş hep düşüncelerim,
İçimde unuttuğum deliyi mısralara hapsettim
Seveni çok sevdiğim yoluma çıkma benim,
Artık iğneden geçen kesilmiş ebruli bir ipliğim...
Yitmişliğimin sahilinden yelkenliler geçtiğinde,
Duygularım buz tutmuş bir dağın eteğinde.
Adını anmam desem de tüm yeminlerimde,
Biliyorum içinde olduğunu soğuk  tenimde...
Nereye gitti bu atmayan ikili yürek? 
Ne kadar sürecek bu beklemek? 
Uyumadıkça ölümü hep dilemek,
Ben çokdan gittim, kendim hiç gelmeyecek...



Yaşamak dediğin birkaç seyahat birkaç anı,
Elinde tutan kim olmuş ki şimdiki zamanı,
Geriye kalan sadece öksüz bir alın yazısı,
Sev,sevdir kendini ve içinde olduğun hayatı...
Gecenin ağlayan soluğu ıslattığında yolları,
Gezginlerin simaları böler en derin uykuları,
Hissizlik bin parça ettiğinde puslu aynaları,
Yeniden yazar tarih tüm düşlerin yarınlarını...
Kederle keyif kardeş,aydınlık karanlığın öteki yüzü,
Akar bulutlardan ayrılığın buruklaşmış öyküsü,
İnsanı insan yapan karakterinin asil büyüsü,
Kendin ol,şahlan,soluklaştır eskiyen hüznü...
Gecenin ağlayan soluğu ıslattığında yolları,
Gezginlerin simaları böler en derin uykuları,
Hissizlik bin parça ettiğinde puslu aynaları,
Yeniden yazar tarih tüm düşlerin yarınlarını...



Gördü gözlerim görülmeyeni,
Duydum söylenmeyen sözleri,
Sildim artık yüreğimdeki izleri,
Sakladım benden kalan her gizi...
Aşk bana karanlık,
Eski adım yalnızlık,
Son noktaydı ayrılık,
Şarkım oldu ıssızlık...
Tanımsız kaldı cümlelerin kaderimde,
Bak yok oldun ruhumun penceresinde,
Sadece bir şarap damlasısın kadehinde,
Yalvarsan da dönüşüm yok yeminimde...
Aşk bana karanlık,
Eski adım yalnızlık,
Son noktaydı ayrılık,
Şarkım oldu ıssızlık...



Karanlık sanma bütün geceler,
Gözlerin giderken yaşlı kalmasın.
Unutmam sevdiğim geçse seneler,
Damlayan yaşların bir göl olmasın..
Ağlama,ağlama bitir bu matemini,
Ağlama,ağlama tuttum bak ellerini.
Sen artık oldun tüm düşlerin gerçeği,
Sudan yürekler buldu bak birbirini...
Kül etmez maziyi bu gurbet eller,
Şu kalbim giderken kırık kalmasın,
Duracak bu hasret dünya durmazsa,
Kanayan yüreğin bir can almasın....
Seveceğim uzakta olsam da,
Ayrılık sana yas bağlatmasın,
Umut rüzğarı eser sonunda,
Bu hasret yüreğini yakmasın....



İnanmak herşeydir seni sen yapan,
Belki bir lütufdur sana Tanrı'dan,
İzim kalsın istiyorsan yaşamından,
O'nu an, bir mucize yarat ruhundan...
Kadere,ecele,eleme sakın küsme,
Çocuk gözlerinle yaşa seve seve,
Sen ne efendisin ne de bir köle,
Haykır inancını kendin ol sahnende...
Bazı öykülerin sonu olmayacak,
Yüreğin hep sonsuza koşacak,
Eğer sen sen gibi olacaksan,
Unutma ki adın tarihe yazılacak...
Kadere,ecele,eleme sakın küsme,
Çocuk gözlerinle yaşa seve seve,
Sen ne efendisin ne de bir köle,
Haykır inancını kendin ol sahnende...



Tanrıdan bir armağan,
Yağmur ol tenime yağan.
Adını koydum yalan,
Yasını tutmam inan.
Acılar çekerek bitmez,
Kurşun yüreğe işlemez,
Bitişe aldatmak yetmez,
Aşk yazılınca silinmez...
Arama sorma tanıma yorma,
Ayrılığı kader yazgı sanma,
Yenildin sen de bunaltma,
Arama sorma tanıma yorma...



Ateş yakacağım bu akşam karda,
Alevler içinde kar olacağım,
Gündüzü aldım bak! ... geceye inat 
Seninle bir beden can olacağım....
Ateş yakacağım bu akşam karda,
Kadehler elimde senin yanında,
Seni benden alan kadere inat,
Seninle bir beden can olacağım.....
Ateş yakacağım bu akşam karda,
Unutamayacaksın hiç bu geceyi,
Gündüzü aldım bak! ... geceye inat
Seninle bir beden can olacağım....



Cümlelerim suskunmuş,
Şarkılarım seni vurmuş.
Hayallermiş kavrulan,
Biri varmış unutulan...
Silip attım işte seni yürek çerçevemden,
Çekip gittim işte sisli ve yitik ülkenden.
Bulamazsın beni saklandığım karelerden,
Bak buymuş aşk,onu da kazıdım cümlelerden...
Hedefim vur beni,
Giderim yok engeli,
Dönmem ki hiç geri,
Bilemezsin sen beni...
Silip attım işte seni yürek çerçevemden,
Çekip gittim işte sisli ve yitik ülkenden.
Bulamazsın beni saklandığım karelerden,
Bak buymuş aşk,onu da kazıdım cümlelerden...



Gün geceye dönerken,
Beni sevginle kapla.
Ay güneşe küserken,
Beni gözlerinde sakla...
Gül bülbülden geçse bile,
Can bedenden gitse de,
Beyaz siyahta öldüğünde,
Beni gözlerinde sakla...
Bitmeyen dostluğunda,
En masum uykularında,
Yüreğinin attığı her anda,
Beni gözlerinde sakla...



Kurşunla Kaderim Acıları En Yaslı Beddualarınla: Ruhlar Ülkesi
İnsan insanın yürek kopyasıdır farkebilene,
Düştür gerçeğin  öteki yarısı hissedebilene,
Bak budur işte herkesin alın yazısı görebilene
Bulmak zormus benin aynısını ruhlar ülkesinde...
Kurşunla kaderim acıları en yaslı beddualarınla,
Yağmala gözlerim vefasızları kor bakışlarınla,
Damgala sözlerim unutanları hiçlik adasında,
Sarmala hislerim kendini yine kendi başına...
Kula kulluk yapılıyorsa ben hala inanıyorum,
Rekabetin varlığında Rabbime sığınıyorum,
Herkesin hep birçok yüzlerine bakıyorum,
Veda ve dua düetiyle haykırıp kaçıyorum...
Kurşunla kaderim acıları en yaslı beddualarınla,
Yağmala gözlerim vefasızları kor bakışlarınla,
Damgala sözlerim unutanları hiçlik adasında,
Sarmala hislerim kendini yine kendi başına...



Taştan yüreğim dayan,
Bin kez bile onu ansan,
Biri var seni duymayan,
Kırıldı işte camdan dünyan...
Nerelerdeyim bilemezsin,
Yürek ülkemden gidemezsin,
Başka hayallere giremezsin,
Beni sevmeden ölemezsin...
Gecenin gündüze olan aşkı,
Belki bir dolunay yansıması,
Ayrılığın hiçleştiren çığlıkları,
Bu bir tükenişin fotoğrafı...
Nerelerdeyim bilemezsin,
Yürek ülkemden gidemezsin,
Başka hayallere giremezsin,
Beni sevmeden ölemezsin...



Aldatılmış duyguların ürkek dansında,
Sahtelenmiş davranışların kirli girdabında,
Sevabın günaha boyun eğdiği her anda,
'Öleceğim' diyor düşünceler...
Söylenmemiş hain ve örselenmiş bakışlarda,
Bir canın bir cana ölümüne düşmanlığında,
Gündüzün geceye boyun eğdiği zamanlarda,
'Öleceğim' diyor düşünceler...
Karda iz bırakmayan yok edici deli adımlarda,
Bugünü kemiren yitmemiş geçmiş anılarında,
Kaldırımların değil,aslında bir saltanatın altında,
'Öleceğim' diyor düşünceler...



Gözlerin hep dolu dolu,
Bir şeyler söylermiş gibi.
Vakit artık çok geç oldu,
Ardımdan ağlama anam...
Ağlama içim yanıyor,
Karanlıklar bırakmıyor,
Ağlama bağrım yanıyor,
Gözlerin beni görmüyor.
Sen canımsın dayanamam,
Seini kırdım inanamam,
Üzülme bu kader yolu,
Ardımdan ağlama anam.
Yüreğimi verdim sana,
İçimde ateşin yanar,
Yollarımız ayrılırsa,
Ardımdan ağlama anam.
Beni birgün kaybedersen,
Bilki seni çok sevdim ben,
Derlerse ki 'Kim şu giden? ',
Ardımdan ağlama anam.



Giderken yüzünü bana dönme,
Yüreğini yüreğime geri verme,
Kazınmış izleri sakın silme,
Gözlerini gözlerimde öldürme...
Aşk gelir sanma sağnak sağnak,
Kopardın beni hep yaprak yaprak,
Herkesi yalnız sarar kara toprak,
Aşk gelir sanma sağnak sağnak...
Gezen bendim zihninin her yerinde,
Seven bendim seni yedi ikliminde,
Sevda aşıkmış eskiden beri eceline,
Sakla beni söylenmemiş cümlelerinde...
Aşk gelir sanma sağnak sağnak,
Kopardın beni hep yaprak yaprak,
Herkesi yalnız sarar kara toprak,
Aşk gelir sanma sağnak sağnak...



Yine aklımdasın,üzülüyorum,
Acım var sevdiğim çok üşüyorum,
Senden asla asla geçemiyorum.
Derdim var bebeğim,hep ağlıyorum....
Bitkinim birtanem, neredesin sen,
Özledim seni şimdi bir gelsen,
O güzel yüzünü bir kere görsem,
Sabrın ağır saatleri geçmiyor canım.....
Uykunun alevi gecemi sardı,
Böyle bir gecede hatıran vardı,
Şimdi ayrılacak sanki ne vardı,
Derdim var bebeğim hep ağlıyorum....



Ve dur dedi düşüncelerim duygulara,
Düştü yüreğim yürümediğim yollara,
Gündüzün geceden yaslı ayrılığında,
Selamsız kaldı eylemler yalnızlığa...
Ruh terkettiğinde yitik bedenleri,
Dönen kim olmuş ki yeniden geri,
Ezbere bilsen bile eski sevgileri,
Bak çoktan yanmış aşk gemileri...
Seven hiç seveni keşfedemez,
Gözler öteki yürekleri göremez,
Yalan yeminler gerçeğe dönemez,
Ölüm bile yürektekini asla silemez...



Söylemiştim çoktan unutulmuşluğun kalıcı izlerinde
Gerçekler geliştirir yalanlar hiçleştirir diye.
Varlanmanın bu yolunu seç sen de...
Nerede hayaller,gölgelere saklanmış bedenler nerede? 
Belki insanın kendisini en çok aldattığı köşelerde,
Kendini er yada geç bulacaktır ilk kaybolduğu yerde...
Bir atımlık duygularla da ölür insan kurşunsuz,
Kendi başınalığın öfkesidir tüketen kuşkusuz,
Saklan savaş ya da kaç..Bak düşünceler uykusuz...



Açmadan solan bir hiçliktin oysa,
Duyguları öldüren küflü çarmıhta.
Alevle çevrelenmiş girdabında,
Akrebin zehiriydin kuyruğunda...
Denedim yine denenmişliği,
Unuttum seni ve sensizliği,
Sildim artık içimdeki gölgeni,
Bıraktım gecede kendimi...
Yağan karlar örtemez günahkarsın,
Esen rüzgar süpüremez izin kalsın,
Sadece yokluğum kapını çalsın,
Yüreğin günah teninde atmasın...
Denedim yine denenmişliği,
Unuttum seni ve sensizliği,
Sildim artık içimdeki gölgeni,
Bıraktım gecede kendimi...



Yılların verdiği acı yüreğime yetmedi,
Bu gönül,düşlemekten  vaz geçmedi.
Arzular büyüdü hep tek seninleydi,
Bu mazi,sensizlik hiç değişmedi...
Şu busen gönlüme konmadı ki yar,
Sıdk ile sevmiştim,olmadı ki yar,
Ararım aşkını hep diyar diyar,
Celalim sanadır neredesin yar? 
Senlilik sensizlikten daha zormuş,
Umutlar işkenceyi uzatan bir yolmuş,
Kandırılışın adı artık aşk olmuş,
Masalım artık gerçeğim yokmuş...
Şu busen gönlüme konmadı ki yar,
Sıdk ile sevmiştim,olmadı ki yar,
Ararım aşkını hep diyar diyar,
Celalim sanadır neredesin yar?



Duyabilir misin sessizliğin çığlıklarını? 
Görebilir misin karanlığın hissiz ışıklarını? 
Konumlandırmıyor insanı hiç belirsizlik salgını...
Bu şarkı dostluğun yücelten çağrısı,
Kırk yaşına hükmeden çocukluk anıları,
Birbirine eklenmiş siyahla beyaz çağları...
Kimliksizlik eylemi değişim boylamı,
Ruhumda demleniyor umudun ırmakları,
Yürekte köklenmiş asırlık yalnızlık çınarları...



Sen gittin gideli dar gelir bana odalar,
Tüm beddularım hep seni sarmalar,
Ayrıllığın deli çığlıkları kulaklarımı tırmalar,
Geceleri tek başıma bak yalnız şarkılar...
Bu gece öyle yalnızım ki şimdi,
Azap çeken ruhlar gibiyim sanki.
Bir neden daha yok inanmak için,
Ezik yüreğimde kaldı aşkının yeri....
Sen sanmıştım zihnimdeki izlerini,
Artık acılara yer yok hiç ağlamamalı.
Sürgün verdim sonsuzluğa sevgilerimi
Ben bu gecelerimde öldürdüm kendimi....



Ayırdı kader anam,
Kopardı ikimizi,
Dilim çözülmüyor ki,
Neredeysen gel anam.
Matem koydum adını,
Yok gecemin yarını,
Kime diyem feryadımı,
Bu şeytanın ahı mı? 
Özledim seni anam,
Sevgine hiç doyamam,
Sıcaklığı bulamam,
Neredeysen gel anam.
Yalvarıyorum sana,
Gör bu acılarımı,
Gözlerimi yummadan,
Neredeysen gel anam.



Gözlerinde asılı kaldı gözlerim,
Yüreğinde can buldu yüreğim,
Bedeninde kök saldı bedenim,
Düşlerinde gerçek oldu düşlerim...
Ekle günümü gündüzüne,
Bekle beni soğuk gecelerde,
Adımı an bıkmadan hece hece,
Hapset beni aşk ülkende...
Eskimeyen aşkımsın benim,
Yelken açtığım engin denizim,
Okumaktan bıkmadığım şiirim,
Dünüm, bugünüm ve geleceğimsin...
Ekle günümü gündüzüne,
Bekle beni soğuk gecelerde,
Adımı an bıkmadan hece hece,
Hapset beni aşk ülkende...



Sakla sakla yüreğim benden kalan her izi,
Unut unut zihnim geçmişin tüm gizemini,
Sessiz filmin üç beş karesiyim şimdi....
Gece ben ve nihavent bi şarkının melodisi,
Karmaşık düşüncelerin sisli çerçevesi,
Yorgun ve titrek bir mum aleviyim şimdi...
Acılar kendi başına insansız demlenir mi? 
Kara tren istasyonsuz yüklenir mi? 
Ulaştım tüm yanlarıma,kendimim şimdi...



Bu yalnızlığın ikili melodisi,
Belki sevmenin son hecesi,
Düşüncenin uyutmayan gecesi,
İçimdeki ötekinin sesi...
Şarkılar unutturmuyor geçmişi,
Kadehler tükettirmiyor kederi,
Yeni ne zaman silebilmiş ki eskiyi,
Anılar delirtiyor yine beni...
Sar duyguları mantığınla,
Yor zihnini farkındalığınla,
Kim kendi olabilmiş ki aşkta,
Kendini kendinle yenile bir daha...



BİN YILLIK YENİLGİLERİN KALICI ZAFERLERİNDE
Ne sendim ne de ben,
Ne saklandım ne de aynalandım.
Her zorlu açmazları düşlerimle yamaladım,
Yalnızlık kokan tüm bitişleri eylemlerimle sarmaladım...
Gidişlerimin sahillerinde martı kanatlarıyla yol aldım,
Biliyordum gözlerimde sadece kendim vardım.
Söylemiştim daha önce ne sendim ne de ben.
Bin yıllık yenilgilerin kalıcı zaferlerinde,
Artık kendim kadar kendimim.....



Bestelenmemiş şarkılarda,
Aklına geldiğim her anda,
Ağlayan yağmurlarda,
Beni düşlerinde sakla...
Yaşanmamış masallarda,
Söylenmemiş duygularla,
Eski bir yürek yangınında,
Beni düşlerinde sakla...
Neden ömür rüyadan kısa? 
Gözlerin benden uzaklarda,
Gidiyorum artık kendi başıma,
Beni düşlerinde sakla...
Yaşanmamış masallarda,
Söylenmemiş duygularla,
Eski bir yürek yangınında,
Beni düşlerinde sakla...



Gidiyorum işte artık izlerim yok
Karanlığın yutucu korkutuculuğunda.
Kaçıyorum bulma beni hislerim yok
Bir yitişin küfleşen yanılsamalarında.
Hatırlatacağım demiştim sana,
Artık bu öldüren son veda.
Bir çift sözüm bile yok unutulmaya,
Artık bu öldüren son veda...
Her insanın bir öyküsü vardır,
Yazdığım satırlara ömrümü sığdır.
Her yolun sonu bir başlangıçtır,
Bu aslında senin ağıtındır...



Doladım saçlarımı mehtaba,
Hadi yüreğimi yüreğinle parçala,
Gizli bir yeminim vardı aşka,
Buz oldu ellerim ihanet sokağında...
Ay tutulmuş diye gözlerim inan,
Gül bülbülü sevmiş derler yalan,
Gerçekten uzak düşlerle avunan,
Yalansın sen, yalandan daha yalan...
Ruhum sudaki alevmiş sahipsiz ve iklimsiz,
Hece hece sildim adını kalmadı senden bir iz,
Maskeledim yetim sevdamı sessiz sessiz,
Yükledim anıları kara trenin vagonuna kimsesiz...
Ay tutulmuş diye gözlerim inan,
Gül bülbülü sevmiş derler yalan,
Gerçekten uzak düşlerle avunan,
Yalansın sen, yalandan daha yalan...



Sarı,turuncu,kahverengi ve beyaz,
Saklandım kimse beni bulamaz.
Mavi,kırmızı,yeşil ve turkuaz,
Kendini yakala tarihini yaz...
Cümlelerim kendimce,
Şarkılarım sessizde,
Öykülerim zihnimde,
Pusulam yüreğimde...
Bu eski bir tarihsel oyun,
Saklan saklan kendini bul.
Pişmanlık şimdiye kul,
Saklan saklan kendini bul...



Yine sardunyalandı baharlar,
Söylenmedi son şarkılar,
Yürüyemediğim o eski yollar,
Bana kendimi sorarlar...
Neydi nedendi bir anlamı yok,
Ardından laf söyleyeni çok,
Bırak geçmişi şimdiye  bak,
Ömür bitiyor yaprak yaprak...
Bak bu hayatın ritmik dansı,
Sen de katıl,yakala yarını,
Belki de varoluşun diğer adı,
Yaz satırlarca kendi romanını...



Gözlerimi başka gözlerden görebilseydim,
Aşka bakıyor zannederdim...
     Sevgiyi bulmuş gibi.
O gözleri bir anlayabilseydim,
          sevda yağmurlarından uzak yalnızlığını...

   Uzatmaya korkardım ellerimi.
   Verebilecek miydi ki sevgisini,
          Korkardım ona dokunmaktan,
          Sanki o,başka zamanlardan
          Geçip gider miydi beni anlamadan...
  Ah! o gözleri bir anlayabilseydim.
  İçinde kopan fırtınalar sessiz,
  O kadar güçlü,o kadar çaresiz...
        Ah! o gözleri bir anlayabilseydim,
        Yeniden doğup o gözleri tekrar severdim.



Bulutlar ağlayınca sen beni hatırla, 
Bak şu düşen yağmur damlalarına, 
Her biri saklar bambaşka bir hatıra, 
Ayrıldık diye üzülme, sakın ağlama...
Bir gizem  var düşen  damlalarda,
Sana olan sevgim yansır onlarda,
Güneş kızıp heryeri kavurduğunda,
Buhar olup senin olurum o anda....
Bulutlar ağlayınca sen beni hatırla, 
Bak şu düşen yağmur damlalarına, 
Her biri saklar bambaşka bir hatıra, 
Ayrıldık diye üzülme, sakın ağlama...



İçli bir aşk şarkısını anlatırım yine
Seven kalplerde yaşanır matem dolu aşk,
Ağlatır dinleyeni küstürü hayatına
Sevmekten korkar insan bu şarkıyı duyunca...
Bitirir,sevgiyi aşkı bitirir...acımaz.
Ayırır sevenleri ne aşklar yaşanmaz.
Ayırır bedenleri ne çare bulunmaz....
Donuk seslerden duyarız bu acı hasreti...
Kahreder,acıyla doldurur seven kalpleri,
Sevenin sevenden yoksa bile şikayeti,
Yer etmiş sevenlere ölümün kederi...



Yıl 1915
İngilizi,Fransızı,sardı düşman sızısı,
Güçlü bir donanmayla saldırdılar Boğaza,
Yoğun top ateşleri kavurdu tek geçidi.
Yetişti Türk topçusu,Nusret mayın Gemisi.
İngilize Fransıza verdi dersini.
   Çanakkale verilmez,tarihe yazan,
   Bu canlar, bu kanlar, helâldir sana.
Düşman uslanmaz oldu,bu vatana göz koydu.
Köprü kurulmalıydı,şansı Geliboludaydı,
Cesurdu Atam,cesurdu vatan,
Anafartalarda kanlar akıtan,
Arıburnu,Conbayırı düşmanı yıkan.
   Çanakkale verilmez,tarihe yazan,
   Bu canlar, bu kanlar helaldir sana...



Martılar uçuyor karanlık denizde,kaybolan sevgililer gibi,
Birisi sensin içlerinde....beni terkeder gibi.
Gözlerim dolar onlara baktıkça,güneşin doğmasını beklerim.
Ararım seni gecelerde,eski günlerimi düşlerim....
Bir vurgunu anlatır martı sesleri,kırık dökük aşk hikayesi.
Şimdi yalnızım geceleri,yüreğimi kanatır martı sesleri....



Biri var,
Şehrimden giden.
Biri var,
Zihnimden geçen.
Biri var,
Her güzelden güzel...
Tek kelimeyle tanımla beni,
Bir çizgiyle anımsa herkesi,
Gör artık gecendeki güneşi,
Yak günahlarınla çelişkileri...
Biri var,
Şehrimden giden.
Biri var,
Zihnimden geçen.
Biri var,
Her güzelden güzel...



Gitmek zorundayım kendi yolumda,
Ayrılık var yolun sonunda,
İçimden bir şeyler koptuğunda,
Hoşçakal anne ben gidiyorum...
Senin emeğinle büyüdüm anne,
Bu günüme seninle geldim ben anne,
Her derdime göğüs gerdin,katlandın anne.
Senden bir şeyler gitti,ben büyüdüm anne...
Gitmek zorundayım kendi yolumda.
Hasret var ama kader yolunda,
Unutamam seni ömür boyunca,
Hoşçakal anne,ben gidiyorum.....



Gözlerinde bir yer buldu sandı gözlerim,
Yüreğinde bir can buldu sandı yüreğim,
Aldan,aldan, aldatana aldan kaderim,
Geldiğim yoldan değil ülkenden giderim...
Aklına geldiğim her anda,
Gözlerin değil kalbin ağlasın.
Unuttum dediğin o anda,
Sözlerinin bıçağı seni kanatsın...
Cehennemde değil cennette yanacaksın,
Sadece bir gün değil her gün solacaksın,
En sevdiğin anda sen de aldatılacaksın,
Yalanlar şehrinde kaybolacaksın...
Aklına geldiğim her anda,
Gözlerin değil kalbin ağlasın.
Unuttum dediğin o anda,
Sözlerinin bıçağı seni kanatsın...



Bugün 18 Mart yine,Çanakkale konuşuyor.
Bak! ...dağlardan kan süzülüyor damla damla,
Güneşin sıcaklığı sarmış etrafı,
O günlerdeki gibi kavuruyor her yanı.
Debrem oluyor gibi birbirine karışmış her taraf...
Derken bir rüzğar esiyor,ölümün kokusu yayılıyor etrafa.
Parça parça olmuş insan etleri,her tarafı kaplamış savaşın esareti...
Güneş perdesini çekti yine,hüzünlendi mi yoksa Çanakkale.
Hasret şarkısı söylüyor dağ, taş,toprak konuşuyor arkadaş...
Bak! ...şehitler kalktı hepsi birer birer,
Kanlı bedenleriyle geliyor ikişer üçer.
Derken toprak konuşuyor,Bu eşşiz savaşın şahidi benim.diyor...
Birden azgın rüzğarın sesi duyuluyor,dalga dalga olmuş deniz,kıyıyı dövüyor.
ZAFERİN KOKUSU YAYILIYOR etrafa....
Ansızın beliren bir ses.
İşte! ....ÇANAKKALE KONUŞUYOR diyor.



Yeşil gözlü bir kedinin zift karası saçlarım,
Uykusuzluğumda donmuş çoktan gözyaşlarım,
Seni anlatıyor nefessiz kalmış kabuslarım,
Ben her zaman tüm kopyalarımın aslıyım...
Vedaların zamanı olmaz giderken,
Kraliçeler yalnız ölür bilir misin sen? 
Yürek yüreğe  tükenişine değerken,
Kraliçeler yalnız ölür bilir misin sen? 
Ekin sarı kasımpatı ve mor laleler üstüme,
Saklayın acıları yüreğinizin en derin yerine,
Durdurun düşünceleri gelmesin hislerinize,
Cümlelerle yaşatın beni yaslı şiirlerinizde...
Vedaların zamanı olmaz giderken,
Kraliçeler yalnız ölür bilir misin sen? 
Yürek yüreğe tükenişine değerken,
Kraliçeler yalnız ölür bilir misin sen? 
Topraklara gömün son kez görüp güzelliğimi,
Bendim işte o melankolik şarkının melodisi,
Mazereti  yok bilirsin tüm yitişlerin ilkbahar vakti,
Bittim ben silin dünümü,şimdimi ve geleceğimi...
Vedaların zamanı olmaz giderken,
Kraliçeler yalnız ölür bilir misin sen? 
Yürek yüreğe tükenişine değerken,
Kraliçeler yalnız ölür bilir misin sen? 
Gidiyor artık o küçük kız dünyayı oyun sanan? 
Kendi başınalığıymış  ona sunulan armağan.
Kadınları aşka yabancı yapsalar da her an,
Dostluklar olur sadece hafızasında kalan...
Vedaların zamanı olmaz giderken,
Kraliçeler yalnız ölür bilir misin sen? 
Yürek yüreğe tükenişine değerken,
Kraliçeler yalnız ölür bilir misin sen? 
                            Hülya Arda
                            (Her Hakkı Saklıdır)



Bir kadın uyumuyor bebeğim,
  Sağnak bir saman alevi gibi.
  İzlerini silerken hasretin.
  Dönüş yolunda seni bekledim...
Esir kalırdı yüreğim sen olmasaydın,
Hüzün dolardı günlerim sen doğmasaydın.
Yıldızlı düşlerimde bir sen eksiktin....
Bekle; gülümseyeceksin sen de bebeğim,
Bekle; sen de seveceksin sen de bebeğim.
           Düşün,uykusunda o minicik gözlerin,
           Anla! hasret dolu sana şimdi sözlerim.
           Yıllarca bekledim, ben hep seni istedim.
           Bekle; bekle gülümseyeceksin sen de bebeğim.
           Bekle; sen de seveceksin sen de bebeğim...



Sessiz bir ateş tutuştu o dağda
Çok yalnızım buralarda,
Boyun eğdim gecenin ocağına
Ümitsizlik var kucağımda...
Aşk yıkıntıları var canlı gövdemde.
Hala duyuyorum sesini
Düşten yontulmuş gölgelerle
Yazdım adını gecelerime...
Karla karıştırıyorum ateşi,
Sönmedi sönmeyecek belli.
Şimdi haykırıyorum herşeyi
İsterdim elveda diyebilmeyi....



Yıldızların ışığında sakla yüreğimi,
Öldürdün beni hadi göm şimdi.
Baktığın aynalara kazı gözlerimi,
Öldürdün beni hadi göm şimdi...
O unuttu dedi herkes sen yokken,
Ben unuttum dedim uykusuzken,
Damarlarımdaki kan boşalırken,
Kestim ruhumu da beş yerinden...
Avut kendini gittiğimiz sisli sahillerde,
Sakın koyma adımı zihninin caddesine,
O filmdeki yalnızlığın  tek kraliçesine,
Ver ödüllerini her yıl dönümümüzde...
O unuttu dedi herkes sen yokken,
Ben unuttum dedim uykusuzken,
Damarlarımdaki kan boşalırken,
Kestim ruhumu da beş yerinden...



Yağmurlu bir gün idi,
Yürüyordum sokakta,
Gözlerime bakıyor,
Kederli bir ihtiyar...
Gizemli bir ses duydum.
Nedir,halini sordum.
Hiç bir şey söylemeden,
Uzaklaştı ihtiyar.
Arkasından koşunca,
Derdin yine sorunca,
Ellerini tutunca,
Donup kaldı ihtiyar...
Mayıs göğü gözleri,
Acı dolu yüreği,
Yokmuş bir sevdiceği,
Kederli bir ihtiyar...
Tılsımlı bir güç idi,
Onu bana bağlayan,
Ölüm yolu nerede.
Sordu bana ihtiyar



Saçların ak ak...
Bitmez yıllarını saysak,
Ne günlerin geçti kim bilir...
Gözlerin yine ümitli,
      yine parlak,
Gülümsedin anılarını anarak.
Hani o sevgilin,
Nerede bebelerin,
Neden yalnızsın,neden ümitli.
Anlaşılmaz bir sırsın,
Gözlerin doldu ansızın,
Biliyorum çoook yalnızsın.....



Sensiz bir ateş tutuşuyor içimde,
Yanıyor yanıyor dilediğince
Ama sen varsın içinde
Sensiz de yanıyor,sensiz de yanıyor işte..
Sanma unuttun diye yanamazsın.
Bu sevdam büyük unutamazsın.
İnan kaçsan da kurtulamazsın.
Benim yüreğimde,sen varsın....
Sensiz bir ateş tutuşuyor içimde,
Küllenip kor oluyor kendi halinde,
Ama sen varsın içinde...
Sensiz de yanıyor,sensiz de yanıyor işte....



Geceler gariptir yalnız kalınca,
Sevmenin tadı yok sen olmayınca,
O güzel bedene sarılmayınca,
Geceler mahsundur sen olmayınca.....
Damlayan yaşlarım sel oldu bugün,
Sevdiğim gelmedi el oldu bugün,,
Saatler geçmedi yıl oldu bugün,
İçimden hiç birşey  gelmiyor canım....
Sabahlar gariptir yalnız kalınca,
Güneş bile doğmuyor sen olmayınca,
O güzel yüzüne bakamayınca,
Sabahlar mahsundur sen olmayınca...



Hiç birşey çocukluğumdaki gibi olmayacak,
Geniş dalgalı suyun akışında gibi,
Avare çocuğun saf duyguları kalmayacak,
Bu ömür bir daha,bir daha hiç yaşanmayacak...
Hiç birşey çocukluğumdaki gibi olmayacak,
Annemin sıcacık sesi içimi sarmayacak,
Hışırdayan otların üzerinde kaybolacak,
Kıymetini bilmediğim o yıllar mahvolacak...
Hiç bir şey çocukluğumdaki gibi olmayacak,
Kanlı bıçaklı düşman gibi gelecek zaman,
Yaşamaya,mutluluğa hiç vakit kalmayacak,
Ölüm çökecek içime,sevdiğim olmayacak...
Ah o yıllar kahrolacak,bana hesap soracak,
Ah o yıllar tutuşacak,yüreğimi yakacak....



Matem rüzgarı esiyor bu karanlık yollarda,
Boynu bükük zavallı insanlara.....
Çaresizlik,ümitsizlik kaplamış bedenlerini....
Sanki matem rüzgarı olmuş şahidi....
Göz pınarındaki yaşlar daha düşmeden,
Bak....matem rüzgarı esiyor hemen...
Zavallı kadın almış sırtına çocuğunu,
Matem rüzgarı savuruyor,uçuruyor onu...
Sefalet sarmış bu karanlık yolları,
Matem rüzgarı alıp götürüyor bu canları...
Ümitlerine erişemeyen insanlar,
Matem rüzgarına kurban oldular....
Onlar da bizler gibi candılar....
Onlar da kadere inandılar.....



Bana bir şeyler söyle cennetinden, 
İnanmam güç olsa da duyarım ben sesini. 
Gir rüyalarıma sakın çıkma,
Düşlere gömüleyim hayalinle şiirler büyüteyim içimde
Acılarımın öğütüldüğü bir gecede, kalemim küskünken şiirlere 
Yazabilmem için ben seni 
Razıyım, uçuk kaçık küçücük bir yalan dahi olsa, 
Ama ne olur bir şeyler söyle çekinme hadi
Bağır! Haykır! Konuş! 
Değsin dudakların, seni anlattığım cümlelere, 
Bakışlarını sür, ıslak kirpiklerime,
Lacivert elbisesini çıkartsın gökyüzü,
Rüzgârın resmini çizeyim işte o anda ben
Avuçlarımdaki bir tutam umutla ve 
Sana ait tüm gülüşleri göreyim saklı kalmış, sararmış bir albümde... 
Masallara inanmasam da artık, olsun sakın susma, 
Anlat, bir masal daha anlat, 
Konuş, cennet bahçeleri vaat edemesen de, 
Ben cehennemde bile razıyken yanmaya, senin ateşinle. 
Bakışların, Temmuz sıcağında kalmasın, masalları dağıt mevsimlere
Yeniden doğsun sevdamız hiç ilerlemesin saatler
Sözlerimiz ten’de birleşsin yıldızlar yağsın geceye
Ve sen gittin....
Sen bilmezsin yokluğunda, nasıl acılarla yoğrulduğumu 
Geceleri nasıl saydığımı yıldızları, 
Dalımdaki son yaprakla nasıl savrulduğumu 
Geçmek bilmeyen zamanlarda, 
Yüreğimdeki depremlerde nasıl yıkıldığımı... 
Sen bilmezsin rüyalarıma girdiğinde,
Senli anılarda nasıl yaşadığımı
Ah bir geri gelebilsen de, 
Okyanuslara sığmaz acılarımı dindirsen, 
Gözleri bağlı KARDELENLERİ yastığımın üzerine sersen
Nem tutmuş yüreğimin suskunluğuna son verebilsen. 
Ve ben sevdiğimi söyleyebilsem seni bir kez daha, 
Gece sessizliğimi emzirirken lal olmadan dillerimiz
Sensizliğin damarlarından akmadan lavlar
Gümüş yıldızlarla mutluluk yağdırsan dünyama, pembe bulutlardan 
Sonra ellerimden tutup uçurabilsen gökkuşağına. 
Hadi susma, bir yalan daha söyle son kez; 
Denizlerin dalgalarını anlat arabesk köpükler vururken kıyıya, 
Şarkılar mırıldan hüzzam makamında kulağıma. 
Yıkma düşlerimi ne olur, 
En kırılgan anlarımda bile severken hala ben seni, 
İmkânsızım olma… Konuş ne olur susma.
Bir gün güneş batacak.Anılarım dün olacak ve ben o gün savrulmuş duygularımla ve en suskun halimle sadece seni, seni yaşayacağım



Bak şimdi gökyüzüne bir uçurtma göreceksin
Ne umutlarla süzülüyor biliyor musun? 
Sanki kanatsız bir kuş
Belki senin, ya da benim ya da içimizden birinin umutları yüklü çemberinde
Hadi çiz şimdi, ben anlatayım sen çiz mutluluğun resmini ama rengârenk
olsun.. 
Beni unutma koy en orta yerine
Renklerinden sevinç süzülsün boyaların
Mavinin en güzeline karışsın beyaz düşler
Ve haykır! Ve bağır! Ve çığlık at! En gür sesinle
Boş veeer gitsin, inlesin isterse sokakların
Nereye baksan pembe olsun caddeler 
Nereye gidersen git yeşil olsun bastığın toprak 
Bugün sakın hasreti yazma, bugün sakın kederlere dokunma, 
Bırak uzak kalsın kederler senden
Akıtma bugün sakın gözlerden yaş
Kalem kırılma noktasında en güzel sözleri söylesin sevgiliye,
En güzel şiirleri yaz boş sayfalara aldırmadan kurallara
Rüzgâr bir başka dokunsun yanağına bu gün
Yüreğin bir başka atsın gün batmadan,
Gülümsemelerin kahkaha olsun dudaklarında
Bugün, içinde binlerce çocuk doğsun 
Sandıktaki oyuncaklarını çıkart,
Tahtadan arabaları, bezden bebekler kullansın 
İrili ufaklı balonlar şişir renk, renk
Mor renkli olanını ben seçtim haberin olsun, duygularımı anlatsın
Ama tutkunun rengi senin olsun, aşkı anlat bana, ona, herkese
Özgürce şarkılar söyle varsın makamsız olsun 
Fark etmez cebinde hiç paran olmasın..
Yürü, yürü,  uzuuuun uzun yürü 
Yeri geldi mi koş,  yakalayamasın seni hiçbir kötülük
Sadece yağmurlara yakalan koşarken yüzünü ıslatsın,
Saçlarına toprağın yağmur kokusu sinsin
Ve sonra kocamaaaan aç kollarını, kucakla gökkuşağını
Kâğıttan gemiler yap,  yüzdür ilk gördüğün su birikintisinde
Nazlan bugün, gün senin olsun mızıkçılık yap en sevimlisinden  sevdiğine
Laciverte boyanırken gün, 
Öldürürken gece gündüzü 
O sancılı gece doğmadan bir yıldız yakala
Papatyalardan tutulmamış falları tut yıldızlardan 
Sorma ama hiçbir şey, sorma ki anlatmasın sana gecenin hüznünü 
Sarmasın sonra seni yalnızlığa gebe geceler
Çaresizlikle dans etme,uçurumlara yuvarlanma 
Girme sancılı bekleyişlerin girdabına
Mutluluk çığlığın hıçkırıklara karışmasın
Karanlıklara sakın teslim etme sevdanı, saklanma dört duvar arasına
Boğma bu gece sevgilini gözyaşlarınla
Bugün gün umut olsun. 
Bugün gün sen ve ben olsun
Bugün gün çocuk olsun
Sakın açma kapıyı yabancılara

*Arkadaş, insanların sana sundukları gibi benimseme yaşamı. Yaşamın daha güzel olabileceğine inandır kendini. “Andre Gide”
*Mutluluk insanın istediğini bilmesi ve onu coşku ile istemesidir. “Delia Steinberg Guzman”



Bir sabah uyanıyorum zamansız, yine yoksun sen yanımda 
Yastığıma hayallerim düşmüş ve inci, inci gözyaşlarım 
Geceyi düşündüm bir kez daha 
Kokun vardı sanki odamda ve son hediyen masumiyetin çiçeği beyaz güller.. 
Kurumuş da olsalar inan ki hala başucumda 
Yokluğun yağmurlara yazı yazmak kadar zormuş meğerse biliyor musun? 
Boğazım düğümleniyor işte, yine bir seher vakti yaşıyorum 
Saymıyorum, sayamıyorum zalim yılları 
Ben benden vazgeçmişim, bir de senden 
Çünkü bilirim ki gelemezsin 
Kader tam alnımın ortasından vurmuş sanki 
Kızıla boyanmış düşlerim 
Dün gece yıldızları seyretmiştim bıçak sırtı yalnızlığımda 
Sırdaşım olsun istemiştim gecedeki tüm yıldızlar 
Adını koymuştum hatta birine, ama şimdi o da yok oldu 
Geçmişimi yaşıyorum şu an satır, satır 
Bir bakıyorum talan olmuş duygularım, kelimelerim bölünmüş hecelere 
Söyle, söyle daha kaç defa ölebilirim ki seninle 
Bak işte galiba gün ağlıyor yine gözlerimde 
Göz pınarlarıma karşı koyamıyorum taştı taşacak 
Buzdan saçaklara asılmış olsun isterdim mutsuzluğum 
Keşke, kurşuna dizilmeseydi bu gün de hayallerim 
Keşke, kirpiklerimden acı düşmeseydi kalemime 
Keşke, çalınan mutluluğumu aramasaydım sarı odalarda 
Şimdi sende kalmış düşlerimi gömüyorum bir kez daha seninle 
Yokluğun öyle bir acı ki, öyle bir dokundu ki yüreğime 
Artık susma zamanıdır 
Gözlerimde yenilmiştir zaman 
Göğsümde kırık bir kalp, çok ama çok acıtıyor canımı 
Gökyüzünde mora boyanmış güneşin yüzü 
Kaldırımlar ıslak, kaldırımlar da ağlıyor bak 
Adımlarım geçmişi terk etmiyor nedense anne
Ve şimdi yine hep sessizim. 
İçimde bir buzdağı
Yalnızlığımda sana sığındım 
Dizlerinde avut beni,sar beni kollarınla
Çoook Üşüyorum Annne Çoook



Yüreğim yanarken alev, alev 
Yaralar hala kabuk bağlamamışken
Gene sen çıka geldin umutsuzluğumun tavan arasından
Seninle artık küçük bir çocuğun yüzüydü sanki aşk
Bilinmedik şehirlerde yaşayan.
Hani bir gün ‘’Şimdi ağlamak değil gülmek zamanı’’ demiştin
Ben, sana göre zamansız ağlarken.
Oysa ’seni seviyorum’’ derken nasıl titrerdi yüreklerimiz
Yani kavuşmamızın imkânsızlığı apaçık ortadayken…
Hep parantezlerin içinde kalırdı hayallerim
Sözcüklerimin ardına yan yana dizilirdi noktalar…
Saklanacak yer arardı söylenemeyenler, 
Dil lal olur sanki kururdu
Ve belli belirsiz kırmızıya boyanırdı yüzler
Belki çok utanırdık ama ne güzel olurdu.
Hani bazen de ürkütürdü beni büyük harfler
Ardı ardına gelen ünlemlerle.
Sonra gülen bir yüz çıkardı tüm güzelliği ile
Gözler daldığında, yine kesişirdi yollar
Bulutlara yolculuğa çıkardık el ele, yürek yüreğe.
Haa, unutmadan,
İkimizin de birer bez bebeğimiz vardı,
Bizden bile küçüktüler 
Ve isimleri hep sol yanımızda yazılıydı. 
Onlar da çok severlerdi birbirlerini
Nasıl konuşurlardı aralarında 
Ve nasıl da dağları aşardı sessiz çığlıkları
Bazen de yıldızlar kayardı hani gökyüzünden
Hatırlasana onlar birbiriyle öpüşürken,
Gecenin en koyu lacivertinin içinden ve en kocamanından.
Hadi hazır gelmişken ve benimleyken
Şimdi bir yıldız seç sen de
Korkmadan kayıp da düşeceğinden
Olsun, varsın parlamasın aşkım, gözlerin bana yeter.
Bil ki o yıldızın kuyruğuna hayallerim asılı,
Yeter ki bir yıldız seç sen ve mutluluk olsun adı
Ya da
es rüzgâr gibi, fırtınalar kopart sevdanın en derinliklerinden 
Ya da, ya da…
yağmurlar yağsın alev, alev yanan yüreğimize 
Yalnızlık uzak olsun tenlerimizden
Unutma ki aşkım, artık ne yasağız birbirimize ne de haram,
Hep gülümse, sen de benim gibi hisset ve anımsa…
Ah! Gözü karam, gizli yaram
Ama ne olur rüyalarımdan sakın çıkma.
O bile yeter bana…
Ah! Benim gözü karam, gizli yaram 

.



Bu geceyi de sabaha bağlıyorum
Geçmişi geleceğe bağladığım gibi
Yok sayamam maziyi gitme düşlerimden, 
Kal bugün de bu gece de
İçimdeki kuş ürkekliğimle
Hazan mevsimini yaşarken ben 
Sakın yalnız bırakma 
Her an uçuverecekmiş gibi hayalin
Gönlümde yadigar kalmış anılarla
Attığım her adımda,aldığım her nefeste sen varken
Yeni ufuklar çok,çok uzağımdayken
Gitme ne olur
Gecelerde konakladım yokluğunla
Sokak lambalarının ölü ışıklarında ağırlandı yalnızlığım
Çığlıklar yükseldi hep karıştı sabah ezanlarına
Dudaklarımda söyleyemediğim bir sürü kelime
Yazdığım cümleler de ağlıyor, hiç dinmiyor ki  gözyaşım
Bitmeyen bir senfoniye arkadaş yalnızlığım
Yaseminler kokusunu yitirdi 
Gülümsemelerim yarım 
Umutlarımla, gerçekler bir kör kurşuna yenilmiş sanki
İçimde  bir fırtına  delice esen 
Adını savuruyor bilmeyenlere,bilinmeyenlere
Hasretimi körüklüyor sönmeyen ateşlerde
Gömdüğüm duygularım kanıyor, sanki içim yanıyor
Yüzünü çiziyorum bulutlara
Mavi gökyüzünü seviyorum duman gözlerinde
Şiirleri seviyorum güneşin doğuşunda 
Mısralar da sen varsın diye
Makamsız şarkılarda dans ediyor kelimeler
Denizde  dalgaların sesini seviyorum
Seni çağırıyor diye
Geceyi seviyorum hayallerin doruğa çıktığı anlarda
Düşleri seviyorum senli
İşte o zaman daha çok bağlanıyorum
Daha çok seviyorum,daha çok özlüyorum
Kal gitme ne olur 
Sonra…. uyanıyor aniden yaralı yüreğim
Haykırışlarım bir duman gibi sarıyor gökyüzünü
İçimde saklı sana dair ne varsa ve göz yaşlarımda acı bir tat
Dayanır mıydı buna yüreğin
Hissedemezsin ki hasretini çektiğim
Göçtüğün yerden duyamasın ki beni
Düşler bitince gece güne karışınca 
Sevmiyorum işte güneşi o zaman
Yok oluşumun resmi duvarlara çiziliyor böyle anlarda
Denizin ebruli köpüklerinde gelgitlerin de 
Vazgeçemediğim oluyorsun bir kez daha 
Aklıma düşüyor ansızın  gidişin
Sevmiyorum işte o anı, tükenmeyen zamanda sensizliği
Teninin kokusuna hasret çekerken 
Nefesim kesilene dek seni solumak isterken
İdamımın onayını beklemek, O darağacını görmek
İşte bir tek o acı vermiyor
Sonu sana kavuşmak olduğu için
Ölümüne sevdim……….
Bekle ne olur
Şiirime Almanyadan sürpriz bir şekilde sesiyle can veren çok sevgili  arkadaşım, can dostum NURAY DERNEKÇİYE sonsuz teşekkürler.



Git desem gitmez karabasanlarım
İşte bir uykusuz gecede daha, yıldızları taradım gözlerinde 
Sonra güneşi bekledim umarsızca, belki doğar diye
Doludizgin ama hoyratça geçen senelerde 
Hani nicedir olmuş rüya görmeyeli
Notalar yine karışmış bak, çalan şarkılarda
Haz vermiyor nedense dinlerken 
Bu yüzden olsa gerek, yüreğime her beste bir acı veriyor
Her renk ayrı bir hüzün; siyaha bulanıyor, nevbaharlar hiç gelmiyor 
Yorgunluğum ilmek, ilmek işleniyor tüm zamanlara
Penceremde bir mırıltı,  küçük sadık dostum mu gelmiş? 
Hatırımı mı soruyor yoksa senden bir haber mi var? 
Gün mü ağarıyor ne, alaca karanlık içinden? 
Çileli bir gün ışığı süzülüyor ansızın gri perdenin tozlu                                        kıvrımlarından
Yapışıyor solmuş duvarlarımın üzerine 
Kırık, dökük rafların arasında kalmış anılarıma
Kara kalem yazamaz oluyor artık özlemlerimi, bir nefes kadar uzağındayken bile 
Sobelenmişim sanki tüm mevsimlere, ebe kim anlayamadan
Adı konmamış tüm intiharların sabahında, iniltilerime karışıyor rüzgârın hoyrat sesi, 
Cümleler ağlıyor dudaklarımda, heybemde kelimeler tükenmiş
Korkaklığım bütün bedenime, sımsıkı sarılmış iffetsizce 
Ellerim kanamış tutamadığım umutlar yüzünden, dikenleri canımı yakıyor 
Şimdi kaybettiğim düşlerimi arıyorum masmavi denizinde
Dalgalar boyumu aşıyor… Kavuşamıyorum… tutamıyorum ellerini
Dağlar büyüyor, büyüyor  içimde; yanıyor tüm yeşiller
İçime çekiyorum sensiz yangınlardan çıkan dumanları 
Harında arsız duygularım kavruluyor, doyamadığım sevginle
Kaybolmuş zaman sanki, yalancı sonbaharlardayım
Kırılmış, dökülmüş her yanım; bir hazan yaşıyorum
Ellerim nikotin kokuyor, ciğerim pare, pare



Kara bulutlara sığındı elemlerim, sen gittin gideli
Öyle bir yere gittin ki bilirim dönemezsin… 
Gündüzlerim bile gece oluyor artık 
Sesimi yutuyor şu dört duvar, zaman durmuş sanki hiç geçmek bilmiyor
Kaçak bir hüzün yaşıyor hücrelerim
Gel! diyorum; Gel! 
Nafile; rüzgâra karışıyor sesim duyulmuyor
Güz rengi duygularım karışıyor baharın erguvanlarına, kışın kardelenlerine
Kimsesizliğim yaşlı bir ormanın en kuytusunda artık. 
Saklanmışım, kayboluyorum derinliklerinde 
Razı olmuşum en ağır cezaya, çıkamasam bile yarınlara 
Aldığım her nefeste, attığım her adımda
Sokaklarda, kalabalık arasında
Ama ben tenhalardayım acı çekiyorum, soluğumun gücü karanlığı deliyor 
Sessizliği yaşıyorum sensizlikte
Sen ki öz'ümün vazgeçilmez en kutsal düşü! 
Geçen yüzyıllara yüklüyorum şimdi bütün kederlerimi
Ağır geliyor artık bu yalnızlık biliyor musun? 
Bir, bir hatırlamaya çalışıyorum mazide kalan anıları
İçimde bir yerlerde öyle çoksun ki
Bir anı defterinin ıslak sayfalarından dökülüyorsun 
Rengi bir zamanlar kırmızı olan güllerinle, oysa şimdi siyah giymişsin sanki
Aralıyorum ruhumun sis perdesini, seni görmeye çalışıyorum
O yıllardan galiba en canımı acıtanı dikiliyor karşıma
Kar gibi bembeyaz olmuş yüzün ve bakışların; Buz gibi
Gözlerimle buluşuyor gözlerin,
Son şiirim olsun! Son sözlerim olsun! İstiyorum
Yaşadığım son acı olsun! Diliyorum ama olmuyor
Gecenin ayazına dönüyor, donuyor damarlarım
Oysa yarım kalmış sözlerin vardı daha, tamamlayamadığın 
İç çekişin hala kulaklarımda, sanki bir ağıt! 
Ve son çırpınışların, vedalaşamadan habersizce gidişin bir de 
Şu an gecenin karanlığına gizledim.
Çırılçıplak duygularımı, yalın ve sade 
Seni, sen olmadan sevmeyi hiç unutmadım ki
Bırakamadım ki hiç özlemeyi 
Bakmadan görmek, dokunmadan hissetmek ne zor 
Sorma şimdi sakın nasıl perişanım bir bilsen
Zincir vurdum yüreğime, artık atmıyor
İstemeden yine girdin işte hayalinle o sancılı bekleyişimde, hayallerime



Kuzguni yalnızlığımla tek başınayım, sis vurmuş biraz dalgın bakışlarıma
Vakitsiz batan güneşi düşünüyorum bir de zamansız gidişini 
Sensiz gün doğumlarında nasıl acı çektiğimi
Filiz vermiş ama açamamış bir sevdayı anımsıyorum ve son veda öpücüğünü
Yanağıma koyuşun geliyor öksüz kalmış duygularınla 
Bakıyorum da takvime
Aylar değil seneler geçmiş ama vakit bu gün gibi, zaman hiç tükenmemiş sanki
Suskunluğumu bir kez daha saklıyorum, adı olan kendi olmayan sevdamın içine
Bendeki seni koyuyorum bir kez daha yüreğimin en derin yerine 
Gelişigüzel değil ağlamalarım her aklıma düşüşünde içim acıyor
Şiirlerim kıyısız sahillerde dalga, dalga boyumu aşıyor
Gözyaşlarımla yazılmış sırlar var acılar örmüş her bir dizede 
Öyle bir an geliyor ki saçmalamak istiyorum, 
Çalakalem dökülsün düşüncelerim istiyorum
Olmuyor hükmediyor yine kalem, yine kan kırmızısı yazıyor 
Bu soğuk kış gününde, o sıcak Temmuz sabahını.
Hiç çıkmayacaksın! Çıkamayacaksın! Gitmeyeceksin! Sanmıştım.
Bir sen ol istemiştim en mahrem duygularımda 
Başımı dayıyorum cama, hüznümü yazıyorum buğulu gözlerle
Bir elimde en sevdiğin fincanla seni yaşıyorum
İçinde bir parça sen varsın sanki 
Yüreğim  buz tutuyor, pencereme değen her kar tanesiyle 
Yorgun ama sevgi dolu gözlerine takılıp kalıyor gözlerim biraz ürkek
Gitmenden korkuyorum bir kez daha habersiz
Alaturka şarkıların notalarında seni arıyorum, kimliksizim
Çalmıyor işte bizim şarkımızı, hiç çalmıyor! SAMANYOLU’NU radyo
Akşamı bekliyorum belki yıldızlar söyler, onlar mırıldanır diye
Ama sen uzaklaşıyorsun, bir kez daha güneş erken batıyor 
Gece iniyor, siyahlar yanıyor, yıldızlar kayıp 
Aşkımıza gümüş kurşunlar sıkılıyor 
Sevmekten hiç usanmıyorum yine de, meleklerle selam yolluyorum sana 
Yalnızlığımla bir cezayı ödüyorum galiba, sevdamıza biçilen 
İsyan ediyor göz kapaklarım, taşıyamıyor kirpiklerimdeki yaşı
Yine hüzünlüyüm, yine yalnızım, yine kederli gri bulutlar 
Bugün hava soğuk, 
Bugün hava puslu 
Lapa, lapa kar yağıyor düşlerime

...................................
Düşlere bile kar yağmazdı hiçbir zaman, meydan savaşlarında korkular, aşkı ağır yaralamasaydı eğer. ''Can Yücel''



Bir tek sendin aklımdan çıkmayan
Ne zamanlar tükettim böyle bir bilsen 
Ne acılar gömdüm yüreğimin en derinlerine
İçim kan ağlarken seninle gülmüştüm oysa
Seninle yeniden doğmuştum en olmaz zamanlarda
Ama şimdi gidiyorum işte 
Bütün anılarımı da  alıp gidiyorum gözyaşlarımla
Beyazdı benim sevdamın rengi,saftı 
Bir buket yaptım, içine  en sevdiğin mayıs papatyalarını da  kattım 
Başıma taç yaptım, seni de yanıma alarak  gidiyorum
Gidiyorum aydınlık günlerimi de arkama alıp
Yıldızların bir bir peşine takılıp 
Yuvası belli olmayan kırlangıçlarla 
Umutlarımı, ümitlerimi geride bırakıp 
Sessiz çığlıklarıma kulaklarımı tıkayarak  gidiyorum
İçimde dağlar büyüterek sana hasret
Mutluluğa doyamadan 
Adını kalbime kazıyarak 
Gökyüzüne gözlerinin resmini çizerek 
Sıcacık sevgini de götürüyorum
Vurgun yemiş yüreğimle gidiyorum
Sensiz gittiğim yol yol değil bilirim
Yıkılmış düşlerimin yoldaşlığında 
Suskunluğumu kaderime  sırdaş yaparak 
Kanadı kırık beyaz güvercinlerle gidiyorum işte dönmemecesine
Şimdi! 
Bana bir şarkı söyle son kez
İçinde sen ve ben olan
Hüzün   olmasın nağmelerinde 
Adı saklı sevdiğim; bir şarkı söyle benim için
Yalan sevdalar sarmamış olsun bedenimi o bitimsiz nakaratlarda
Bir gül/ü ver son kez öksüz kalmış duygulara inat 
Seninle bir hayaldi   geceye gebe sevgimiz bilirim
At üstümden savur en hoyrat fırtınalarla küllerimi
Zifiri karanlıklardan sıyır düşlerimi yolla nefesinle sol yanıma
Mevsimlerden hazanmış ne fark eder 
Sen  en sıcak  günlerdeymişiz, gecelerdeymişiz gibi 
Bana bir şarkı söyle son kez
İçinde sen ve ben olan



Sen hiç tatmadın,tanımadın sevdamı 
Tutkuyu yaşadım oysa ben kapalı kapılar ardında 
Tenim şahit, ruhum şahit 
Yudum,yudum içtim seni
Aynen bir şarap gibi 
Ve sen 
Bazen tatlı bir meltem esintisi
Bazen de daha bir hoyrat 
Delice esen fırtına gibi 
Sor istersen  sor gecelere
Seni nasıl bir yıldız gibi aldığımı avuçlarıma 
Sonra her gün her gece
Bir kuş gibi çırpınan yüreğime…
Yüreğimin tam orta yerine 
Adını nasıl kazıdığımı hiç silinmemecesine
Sor istersen aylara,senelere
Sor gündüzlere,gecelere
Volkan misali parçalanmış yüreğimin küllerinden
Seninle nasıl yeniden doğduğumu
Sor gözlerime 
Nasıl da silmiştim göz yaşlarımı sevginle
Sor maziye 
Geçmişi nasıl gömdüğümü 
Alışmışken yalnızlığa
Aniden gelip girivermiştin ya yaslı dünyama
Tozlu bulutlarımı yıkayıvermiştim 
Hiç konuşmadığımız sözcüklerle
Sor sol yanıma
Yürekler aşina,gözler yabancıyken
Baharı  ekmiştim ya  kış bahçesine hani
Sor, sor geçen mevsimlere
Kalbim ağrıyor 
Nedeni bilinir de bilinmez
Gökyüzünden mor salkım yıldızlar saç istersen
Yıldırımlar düşürme ama kavuşamadığım hayallerime
Susturma şarkılarımı, kanatma tekrar kabuk bağlamış yaralarımı
Kim bilir bel ki gün gelir biter bu işkence
Özlemlerim çiçek açar
Gök yarılsın  ama yağdırma sisli yağmurları  sakın
Yağanlar ümit  olsun, sevgi olsun rengi mavi,beyaz
Ve o gök yarıldığında yağmazsa ümit,yağmazsa sevgi
Ve kayar ayaklarımın altından yeşil
Ve kararır toprak 
Düşlerim toz duman
Ve ben işte o zaman anlarım
Tüm sevdiklerimin terk ettiğini



Gece ve yalnızlık sardı yine sol yanımı
Seni unutmanın imkansızlığı var her bir hücremde
Zamanı geçmiş mevsimlerin hüznü yaşanıyor
Kim bilir içimi acıtan nedir
Belki de bir sonbaharın sararmış yaprakları
Ayaklarımın altında ezilen
Ya da notasız şarkılar kulaklarımda hüzne akan
Yokluğunu anımsatıyor her dinlediğimde
Topluyorum bir demet hatıra 
Yarım kalmış cümleler içinden
Duygularımı tarıyorum 
Tel tel olup savruluyor rüzgarla
Onu yakalayamıyorum
Saat dilimlerinde
Çok geç 
Çok geç artık zaman
Ne sözleri çıkıyor aklımdan
Ne sesi gidiyor kulaklarımdan
Bitmez bir yara kanıyor yokluğunda
Duygularımı gömüyorum ellerimle
Bir ağıt oluyor sessiz hıçkırıklar
Hem gündüzüm de hem gecem de
Düşlerimdeyken o hep
Onu unutmak ….
Biliyorum çok geç
Çok geç zaman
Kaçıyorum resimlerdeki gözlerinden
Kaçıyorum aynadaki yüzümden
Akacak gözyaşı kalmamış ki 
Sevdası sanki gitmiş gurbete
Sanki bir umut döner mi diye
Kim gelebilmiş ki dönülmez yerden
İşte o zaman ayaz vuruyor hayallerimi
Doluya tutuluyor yüreğim
Onu beklemek……
Biliyorum çok geç 
Çok geç artık zaman
Özlemine dayanabilmek bir bilsen nasıl zor
Ah bir kabul edebilsem yokluğunu
Onsuz gecelerde yıldızları kucaklamaya
Güneşin doğuşunu onsuz seyretmeye
Bir gücüm yetse onu unutmaya
Yalan yaşamaya bir alışabilsem
Ama çok geç 
Çok geç artık zaman
Hasretle çoğalıyor her şey
Bir tren katarı geçiyor
Yüreğimin tam orta yerinden
Uzun ve sonsuzluğa uzanan
İçinde o olan ve ben
Ama biliyorum ki onu yaşamak
Çok geç 
Evet çok geç zaman



Ne çok özledim bir bilsen 
Vazgeçemediğim, vazgeçilmezim 
Sensiz geçen mevsimlerde biraz daha tükendim
Yağan yağmurlarda, kopan fırtınalarda
Hep seni aradım ümitsizce
Yalnız akşamlarda 
Seni düşledim her kayan yıldızda 
En yakın mesafelerde en uzak olduk
Dokunmaz sesim sana
Uzaklardan duyar mısın acaba beni? 
Ellerimi uzattım tutmak için tutamadım
Yağmur gözlerin değdi gözlerime 
Sen de mi ağlıyordun ne? 
Biliyor musun? 
Gittin gideli, geceler bir uzun ki sorma 
Gündüzlerim karıştı karanlıklara
Senli yüreğim şimdi sensiz ve sessiz
Umutlarım şimdi umutsuzluğum
Ben hep sana sevdalıyken
Artık her şey, her kez anlamsız
Hani vazgeçilmezimdin ya
Sevdiğimdin, sevenimdin
Sığdıramadığımdın ya yüreğime
Şimdi sönmeyen  orman  yangınımsın
Kanayan yaralarıma  dokunurken sen,
Sen maskeli hırsız! 
Silahın sevgin, doğrultun yüreğime
Ama şimdi, hasretimsin
Bir yaprak dökümüydü sanki yaşadığım
Çaresizliğim avaz, avaz
Ah bir bilsen ne zor geldi bu ayrılık
Artık nefes alamıyorum unutamadığım
Ah bir de yüreğime söz geçirebilsem
Bir de unutabilsem
Bugün keyfim yok nedense, hem de hiç
Olmuyor be aşkım sensiz olmuyor
Ama senden başkasıyla da olmuyor
Seni yolcularken maveraya
Ardından akan göz yaşlarımı silemedim
Bir de geleceğim bekle!  Desem de 
Yüreksizim işte yürek/sızım
Ardından bir adım bile gelemedim



Bir kızım olsaydı,
Adı  ZEYNEP olurdu Çocukluğumun unutamadığı bez bebeği gibi.
Ona ninniler dinletirdim duygulu,
En sevdiğim masalları anlatırdım kuşkusuz
Kurtla Kuzu’yu anlatırdım mesela; 
Hayatta kurtların pençesine düşmemesi için
Polyanna’yı anlatırdım 
Mutlu olmak için oynaması gereken oyun bu değil mi? 
Balonlar alırdım rengârenk,
Uçurtmalar uçururdum onunla; 
Uzun kuyrukları olan
Kuyruğunda sayısız hayallerle 
Oyuncaklar alırdım çeşit, çeşit
Doyasıya çocuk olsun diye
Sonra; saklambaç öğretirdim
Kaybettiklerini bulduğunda; 
Yüzündeki sevinci görmek adına
Kuşun kanadından sakınırdım
Hasta olmasın diye
Dağların eteklerinden hiç görülmemiş çiçekler toplardım; mis kokulu,
Başına taç yapardım en güzellerinden
Şiirler okurdum ara sıra,
Hafiften türküler eşliğinde
Söyleyemediklerimi mısralar arasında keşfetsin diye
Biraz uçuk hayaller kurardım; 
Beyaz pembe teninde
Daha minicik bir bebekken onu beyaz gelinlik içinde 
Gördüğümü anlatırdım büyüdüğünde,
Ellerini hiç bırakmazdım
Bırakmazdım düşüp canını acıtmasın diye,
Pembe, sarı güllerle donatırdım hayat bahçesini
Siyahla hiç tanıştırmazdım karamsar olmasın diye
Mavi gökyüzünden umutlar saçardım,
Perdeleri hiç kapatmazdım
Güneş odasından çıkmazdı o zaman
Gece oldu mu yıldızları yağdırırdım tepesinden 
Sevgimi bırakırdım
Güzel rüyalar görsün diye yastığının üstüne
Üstünü örterdim okşayarak
Kötülüklerden korumak için
Bütün canım onun olurdu.
Onun için yaşardım
Onun nefesiyle soluklanırdım
Bir kızım olsaydı adı ZEYNEP
Şimdi bir kızım yok belki adı Zeynep olan ama bir yıldızım var.Zeyno derim ben ona.Her akşam gökyüzüne bakarım.İşte oradadır en parlak en güzel elbisesini giymiştir.El sallar bana gecenin en koyusunda  ve hatta bilirim ki güneşin ardın da bile beni izler.Bazen bir bulut kaplar Zeynomun yüzünü.İşte beraber ağlarız o zaman ya da beraber güleriz o bulut gittiğinde.Dert ortağımdır, neşemdir, hayatımdır. Sevgimi, aşkımı, neşemi yaşamımı paylaştığımdır.Kısacası herşeyimdir.
Şimdi lütfen siz de benim için bir kere olsun gökyüzüne bakın.Bakın ki o da görsün ne kadar çok dostum,arkadaşım var .O zaman  o da yalnız olmadığımı anlayacak ve mutlu olacaktır.



Şöyle bir içim geçmiş...
Zaman gece yarısı
Uykularım paramparça olmuş,
Ellerim yana düşmüş,
Oysa 
Yazdıklarını okuyordum bir, bir
Sandıktan çıkartıp içime sindiriyordum
O anlamlı, o unutulmaz şiirleri
Saat bilmem gecenin kaçı
Sevmiyorum artık saatleri, geçen zamanı
Dalmışım gene  şiirlere
Elinde demet, demet şiirler,
Cebinde, şiir olmayı bekleyen, bir dolu güzel kelime
Camımı tıklattın sen de benim, biraz vakitsiz
Arkadaşım oldun
Umutsuzluğu yaşadığım bir gecede
Gecenin bir vakti 
Senin camına vuran  yağmur damlacıkları gibi
Benim de gözümde göz yaşlarım
Yanaklarımı ıslatıyor
Yağmur damlacıkları bilmiyordu dedin ya onun adını
Ama ben biliyordum
Biliyordum, senin adını 
İçeri aldım seni
Senin o çok sevdiğin karanfil kokulu çaydan yaptım
İnce belli çay bardaklarından yudumladık çayımızı
Hava gene soğuktu 
Yazdıkların içimi ısıttı, 
Senin o bana verdiğin 
ve 
Sandığıma sakladığım şiirlerinle 
Karşılıklı oturduk,
Başım kanepede, beraber dinledik Gelinciği
Sen sigarayı bırakmışsın, ben üst üste içtim
O kanunun, o tamburun hüzünlü sesinde 
Ne güzel de yazmış şair….
ve
Ne güzel okumuş Gelincik
Kendimi buldum her bir mısrada 
Dün gece utandım be arkadaşım hem de çok 
Gelinciği dinlerken, 
Senin sözlerinde ezildim
Biliyor musun? 
Ben hiç bu kadar uzun dertleşmemiştim kimseyle
Hem uzağımda, hem de bir nefes kadar yakınımdayken sen 
Düşe kalka yazdığım şiirlerim olmuştu 
Sadece can yoldaşım 
Sevda ateşinle ısınan çorbanda bir tutam tuz olmuşum
Oysa hiç farketmedim
Ama zaman geç be dostum çok geç
Zaman gecenin bir yarısını geçmiş
Gelinciği dinledim gene bu sabah 
Onun sesinde çayımı yudumlarken
Bilmem bu kaçıncı
Gün ışıyordu ve ben hala onu,
Gelinciğii dinliyordum
04.02.2010



Dinle prensesim, sana Uzak diyarlarda yaşanan bir aşk masalını anlatacağım, 
Hani anlatılır ya hep masallarda; melekler gök yüzünden sevgi tohumları atarlarmış. Aşk olsun isterlermiş yeryüzünde. 
İşte böyle zamanlarda apansız yürek kapısı çalınırmış, çıkılırmış bir eşi benzeri bulunmaz sevda yolculuğuna hazırlıksız, bir ülkeye gidilirmiş, çok uzak diyarlarda, Sorulmazmış burada hiç pasaport vize. Yağmur bulutları kuşatırmış dört bir koldan, sonra dolu olarak yağarmış aşk kokarmış her bir dolu tanesi ve düşünce bu aşk kokulu damlalar ıslak dudaklara, benzersiz bir tutku çakılırmış mıh gibi yüreklere 
Yemyeşil orman ümit vaat edermiş kıyı boyunca. Menevişlenen gözlerde vuslat’ın rehaveti; ayrılığa acımasız bir ok, kirpiklerin ıslaklığındaki özlemin matemi ise sessizce yürek duası olurmuş. 
Gözlerde deniz ve güneş sevişirmiş her cemrede bir de gözbebekleri tutkuyla. Gün batımlarında, denizin dudaklarına konarmış ıslak busesi güneşin ve güneş batarken denizi öpermiş tam bu anda. Geniş ve engin sahili olurmuş bu ülkenin. Beyaz yürekler buluşurmuş sahil boylarında 
Gözler kapanırmış, düşler gerçek olsun diye dualar edilirmiş sessizce 
İzin verilmezmiş hiçbir balıkçı teknesinin ya da bir geminin o enginlerde ki sevdayı alıp götürmesine 
“Seni çok seviyorum” dermiş âşıklar birbirlerine hiç bıkmadan usanmadan. Zaman dururmuş, mavinin tüm tonları dans ederken ve saçlar yanakları okşarken, bir masal yaşanırmış sanki hiç ayak basılmamış bu ülkenin sahillerinde. Martılar sevinç çığlıkları atarmış her kanat çırpışta, Çalan her aşk şarkısına eşlik ederlermiş. Yeni, yeniden aşk başlarmış kanatlarında, duygular harman olurmuş her sarılışta, meltem esintisi şahit olurmuş her dokunuşa 
Aşk sıcacıkmış, ertelenmiş düşlere inat merhaba denirmiş her busede,uzak yarınlara, hayal kırıklıklarına, yanılgılara yer olmazmış bu ülkede, sevgiler hep yakınmış birbirlerine, Yeniden bir bebeğin doğuşu kadar saf ve temiz olurmuş duygular. Yarınlar şiir kokarmış, paylaşılan yüreklerde ses olur, dalga, dalga yayılırmış duygular, hüzün sarılı hücreler canlanır, çoğalırmış bu aşk diyarında, Ateşlenirmiş aşk, el değmezmiş dudaklardan dökülen sözcüklere, Söz söze dolanır her şey tozpembeye bulanırmış, hayaller bugün yankılarmış dalgaların valsında ve kopan fırtınalar dinermiş böyle zamanlarda 
Serçe yürekler kocaman sevgileri barındırırmış, yürek kıpırtıları artarmış heyecandan Hiç büyümezmiş sevdalılar burada. Çünkü bilirlermiş ki büyürlerse bu kent ölürmüş. Kimse duymasın, görmesin isterlermiş sevdiklerini, seviştiklerini Meleklerden bile korkarmış deli yürekler, masum aşklarını sevdalarını kıskanırlar diye 
Zamandan çalarlarmış. Hiç konuşmazlarmış ve yine bilirlermiş ki Onlar sustukça çoğalacaklar… Susarlarmış; aşk dolarmış gönül bahçeleri, hasretlere son noktalar konurken geceler beyaza bürünür, aşkın heyecanıyla coşarlarda coşarlarmış. Hissederlermiş birbirlerini, yılların birikimi bir volkan gibi patlarmış duygularında, sancılı bekleyişler son bulurmuş tek bir beden olduklarında 
“Sev! ” Demiş bir dost yürek “sen de sev! ” 
“Korkuyorum! ” demiş… 
“Sevmek kötü değil ki” demiş 
Yüreklendirip, cesaretlendirmiş, “Yaz” demiş,”Yaz” 
Ve bir masal anlatmış, Unuttuğu aşk’ı anlatmış 
Ben de sana anlattım *prensesim 
TEŞEKKÜRLER SEVGİLİ DOST YÜREK 
*Biricik yeğenim Eda'm



Sensizlik satırlara düştü,
Sığmadı mısralara boş kalbim
Dokunamadı tenine ellerim
Göremedim vazgeçmeden benden, çırpınışlarını
İçemedim bir su gibi sevdanı
Sen ve ben ….
Hani gitmeyecektin! 
Oysa hüzün bıraktın giderken gözlerimde,
Gün, ışığını kaybetti sen gidince 
Bilmedin, bilemedin seni ne çok özleyeceğimi
Solmayacaktı değil mi? Sevgimiz
Ben hiç sensiz kalmayacaktım, hani
Masum sevdamız hiç ağlatmayacaktı
Söz vermiştin
Özlem olmayacaktı hiçbir mevsimde
Keşke anlatabilseydin, bilebilseydim gitme vaktini
Daha fazla içmezmiydim kana kana sevgini 
Alışamadım ben hiç bu bitmeyen hazan mevsimine
Alış artık diyorlar,
Uzayıp gidiyor günler
Duyar gibiyim; çağırıyorsun beni
Eziliyorum! 
Omuzlarım çöküyor! Mahcubum yanında yokum! 
Unut diyorlar….
Güneşin doğduğu gün,
Mevsimlerimin çiçek açtığı gün; 
İşte o gün sana ihanetimdir! 
Yazma diyorlar….
Gözyaşlarımın mısraları ıslatmadığı gün; 
İşte o gün sana ihanetimdir! 
Buz gibi yüreğim,
Ateşten bir gömlek giy diyorlar sanki
Geçmiş düşlerimi bir kenara bıraktığım,
Özlemimin son bulduğu gün
İşte o gün sana ihanetimdir
21.12.2009



Bana hiç değmedi güneş, 
Söğüt dallarının arasından
Gözlerim, doyasıya seyredemedi seni
Ellerim, tutamadı ellerini sıkı, sıkı
Ayaklarımın altında toprak yandı özleminle
Tenini koklayamıyorum artık Nisan sabahları gibi
İşte bir gün daha sensiz
Sanki mevsim hazan 
Serçeler neşesini yitirmiş
Okşamıyor yanaklarımı  bahar yeli
Gözümde yaş kalmamış ki
Gözlerim kuruyan ırmaklar gibi
Savrulmuşum kırlangıç fırtınalarında
Ne anladım ki bu hayattan
Sana dokunamadıktan sonra
Bulutlar hüzün yağdırıyor 
Sensiz sabahlara



Bir sevda verdin bana uzak diyarlardan bahar tadında,
Eflatun gecelerdeki firari duygularıma,
Hiç keşfedilmemiş bahçelerden çiçekler  sundun
Mavi anemonlar, kırmızı laleler, turuncu gerberalar
Buram, buram hasret kokan.
Düşmüşken umutsuzluğa, çıkıp geliverdin sessizce adresi meçhul kentten
Geçmişi unutturdun gelecek yarınıma
Saçlarımdaki aklara, soğumuş sol yanıma
Gündüz alev, alev güneş; gece mehtap  gibi doğdun ruhuma
Gümüş yakamozların valsında
Girdin rüyalarımın en ücra köşelerine,  gecenin en karasında 
Zifiri yalnızlığıma bir tutam umut gibi düştün yastığıma 
Ve
Sessizliği yırtan korkak çığlıklarıma, yalnız ruhuma,
Boş kalan kollarıma, ıslak,düşkün bakışlarıma  dokundun
En yakıcısından, tutuştururcasına
En parlak yıldızları  yağdırdın.
En ateşli kelimeler  fısıldadın kulağıma
Sönmeyen yürek yangınlarıma
Aldığım her soluğa
Kelebek kanatlarında, gül kokulu bir sevda verdin bana 
Duy ya da hisset, vurgun yemiş bu yüreği
Gönül kapım açılmış sana bir kez
Sensiz hasreti yaşarken
Kanayan yaralarıma dokundun sen
Sessiz limanıma, hoyrat dalgalar gibi değdin 
Deli bir fırtına gibi estin  karabasanlarımı savurdun
Bundan böyle,
Teşekkürümdür sana
Feda olsun ömrüm saçının her bir  teline 
Yıllanmış şarap tadında, bir sevda verdin bana



Ayaz gecelerde savrulsam da 
Islansam da bahar yağmurlarında
Soğuk ve ıssız sol yanımdaki boşluk
Sızlıyor….
Dindirin ne olur! 
Bu gün, bu gece, her nedense
Gene unuttum gülmeyi
Kar tanelerindeki gülüşüm var şu an dudaklarımda
Bende, sevgi aç ona
Bilin ne olur! 
Hüzün, dört öğün aş’ım olmuş
Bebek bakışları,çocuk bakışlarına karışıyor
Sahile vuran dalgalarla 
Büyüyor,büyüyor
Görün ne olur! 
Anımsıyorum 
Paramparça rüyalarımda nasıl ruhuma sahip olduğunu
Sussun istiyorum yalnızlığım işte o anda
Karışsın kadehteki son yuduma
Geceyi içmek istiyorum yakamozlarla
Anlayın ne olur! 
Bir bilseniz, tükenmişliğim had safhada
Kalmamış ki elimde hiçbir şey
Umutlarım gitmiş gün doğumunda
Hayallerimi yakmışım
Alevler içindeyim, yangınlardayım 
Hissedin ne olur! 
Düşlerim çalındı bu gece
Oysa can yoldaşım,
Sol yanımın şiryan’ıydı onlar
Yoksulluk çöktü ansızın içime 
Bulun ne olur! 
Göz kapaklarıma acı çöktü 
Onu dilenir oldum günlerden, aylardan, yıllardan
Tüm geçen zamandan
Kıyıya vuran her dalga benimle ağladı
Acımayın ne olur! 
Neden o yok, neden? 
Neden hep hüzünlü şarkılar?
Neden sol yanım boş? 
Neden bir cinnetin eşiğindeyim? 
Kıramadım yüreğimdeki  zincirleri neden? 
Söyleyin ne olur! 
Güneş gülüyor, ay küsüyor bu gün
İdama giden bir mahkum gibiyim şu an
Kızıla dönmüş sevdalı bakışlarım
Ağıt yakıyor hüzün bulutları
Ağlamayın ne olur! 
Ecelim kapıda bekliyor
Duman gözleri gözlerimdeyken 
Geçmişe dair ve içinde o olan
Ne varsa özleyeceğim 
Siz de beni 
Unutmayın ne olur! 
Gece mavisi düşlerim yok
Gül pembe geleceğim de
Ah be yar, soldum, sarardım 
Kuytu köşelerdeyim,çıkmazdayım
Çıkartın ne olur! 
Özgürlüğümü paylaştığımdı 
Oysa onsuzum  artık biliyorum
Geçmişim aydınlık 
Geleceğim zifiri karanlık
Aydınlatın ne olur!



Gecenin rengindeydi gözleri, öyle karaydı işte. Hüzün bir resim gibi sol yanına işlenmişken, hiç görülmemiş bir rüyanın kollarındayken bir ses duydu. Çooook eskilerden bir şarkı  ve hicaz makamında,  Nesrin Sipahi söylüyordu 
“-Bir bahar akşamı rastladım size…. 
Sevinçli bir telaş içindeydiniz 
Derinden bakınca gözlerinize 
Neden başınızı öne eğdiniz 
İçimde uyanan eski bir arzu 
Dedi ki yıllardır aradığın bu 
Şimdi soruyorum büküp boynumu 
Ah, daha önceleri nerelerdeydiniz…”
Öyle işte dinliyordu çalan şarkıyı sanki biraz dalgın ama yaprakların sesi karışırken parkta oynayan çocukların sesine kulağa hoş geliyordu yine de. Bir ilkbahar günüydü belki de bir yaz ya da ya da bir kış günü. Ne önemi vardı ki zamanın ya da mevsimlerin. Bir kalbin boşluğunu ansızın doldurmak istercesine çıkıp gelivermişti ya işte bir çift bakış, sıcacık bir çift kol, bir iki güzel söz duymuştu ya hep unuttuğu zamanlardan. 
Oysa tozlu rafların arasına saklamıştı tüm güzel hayallerini, asılı kalmıştı sanki geçmişin gölgesine, ay doğarken suyun en mahreminde güneş kaybolurken bir söğüt ağacının dalları arasında, eşkıya olup gecenin bir saatinde uykularını basan karabasanların ne önemi vardı artık
Kıyıyı döven dalgaların sesini anımsadı bir an. Kâh mavi, kâh beyaz köpükler minik çakıl taşlarını avuçlarken, altın sarısı kumlarla kucaklaşırken tutkulu bir şekilde, yalın ayakları nasıl da suda dans etmişti hatırlamaya çalıştı gerçi hiç unutmamıştı ama arkası hafif kırık bir sandalyenin üstünde bir kır lokantasında kır çiçeklerinin kokusunu duydu birden masanın üstündeki. Hafif hafif esen rüzgâr nasılda cilveleşmişti pembe masa örtüsüyle. Şu an gibiydi ve bir telaşla düşlere konmuştu yine bir güvercinin kanatlarında. Sevdiği belki de çok ama çoook sevmek istediği adamın göğsündeydi işte başı ve sesi sesine karıştı, duyguları duygularına,  Gözleri takıldı gözlerine sonra bin resmin içinden özellikle bir tanesine…
Başak rengine bürünmüştü sabahın sessizliği, daldığı düşlerinde, sonra sevda rengine boyandı gün biraz da. Ne de güzel olmuştu gelişi, ne de güzeldi ellerinden tutuşu. En güzel maviydi belki de giymeyi düşündüğü ve giydi ve bir yudumcuk sevgiydi içmek istediği belki beklediği ve tattı, kana kana içti. Sonra sordu sevdiğine “Yalan da olsa söyler misin ara sıra sevgini, anlatır mısın sende umudun perdelerini açmışken ben, uzatmışken ellerimi sana, tutamasam da dudaklarından dökülen sözleri, yakalayamasam da inadına söyler misin sevdiğini? ”
Aniden bir ses daha duydu belki de hiç istemediği hiç sevmediği bir başka şarkı çalıyordu şimdi. 
“-Şimdi uzaklardasın
 Gönül hicranla doldu
 Hiç ayrılamam derken
 Kavuşmak hayal oldu
 Sevda bahçelerinin
 Çicekleri hep soldu 
 Hic ayrilamam derken
 Kavusmak hayal oldu”
Zeki Müren’in o iç titreten sesi, günü duman rengine boyarken yerde cam kırıkları, paramparça bir yürek, hayallerini sığdırdığı cam fanustu kırılan ve bir rüyanın, dolu dolu yaşanan bir hikâyenin perde arkasıydı belki de ama bir o kadar gerçek bir o kadar yaşanmışlıklarla dolu bir hikayenin 
Neden dedi neden HEP benim hayallerim
VE YILDIZLAR DA AĞLIYORDU
*bazen rüyalar o kadar gerçektirler ki hiç uyanmak istemez kimse, uyandığında da keşke deriz keşke rüya olmasaydı
Rüyanda görüyorsan onu özlemişsindir. Rüyanda görmek için yatıyorsan, sevmişsin demektir. “Can Dündar”
Rüya, gecenin akvaryumudur. “VICTOR HUGO”



(BİR ANI)
Doktorumun yanına girebilmek için uzun süredir sıramın gelmesini bekliyordum. Bu arada, deniz gibi masmavi olmasına rağmen sanki biraz bulutlanmış gri bir gökyüzünü andıran, bir çift göz tarafından izlendiğimi, yanlışlıkla yere düşürdüğüm çantamı almaya kalktığımda fark ettim. Minik bedeninde öyle bir şey vardı ki sanki dünyanın tüm ağırlığı iki küçük omuzun üstünde dengede durmaya çalışıyordu. Ve bu görülmeyecek gibi değildi. Arada o gözleri kaçırmaya çalışarak parmağımda oynadığım yüzüğüme bakıyordu.  Küçük ve oldukça eski bir çanta tam ayaklarının altında belki de o minik bedenin içine sığmayan kederlerle doluydu. 
Gözlüğümün altından onu süzüyordum Belli ki benden bir işaret bekliyordu. Minik bir tebessümümle tam alnına düşen ince ve cılız başak rengi bir bukleyi arkaya attı. Yüzünü şimdi daha net görebiliyordum. Bir tebessüm,  bir tebessüm derken artık karşılıklı gülüşüyorduk. Adını sordum. Yüzünü hemen minik avuçlarının arasına aldı, utanmıştı sanki. Ellerinin arasından arada hala bana baktığını fark ediyordum. Minicik parmaklar tam yüzünü kapatamadığından olsa gerek derinlerden bir sesin duyulması hiç zor olmadı. ZEYNEP. Adı Zeynep idi.  Oldum olası Zeynep ismini hep sevmişimdir. Hayallerim süsleyen bir isimdi, hiç ulaşamadığım yıldızımdı. Oysa şu an Zeynep işte tam karşımda bir adımlık mesafede bana o puslu gözlerle bakıyordu. Biraz da isminden olsa gerek ona içim o an ısınıvermişti.
-GEL dedim GEL. Bir adım attı biraz ürkek, bir adım daha derken artık bir nefes kadar yakınımdaydı. Gözleri parmağımdaki iri yüzüğe takılmıştı. Merakla inceliyordu. Elimi uzattım biraz dağınık özensizce taranmış saçlarının arasından parmaklarımı geçirdim ve hayatımda hiç unutamayacağım bir güne imza attığımı o an anladım. Koca bir şişlik sanki avucuma batıyordu. İstemeden iki elimi birden çektim, birbirine kenetledim. Tırnaklarım etime batıyordu sanki. Minik Zeynep başında bir ayıp taşıyormuşçasına benden aniden uzaklaştı, o yarı kirli valizimsi çantanın içinden çıkarttığı, rengi hafif solmuş pembe kurdeleli bir şapkayı hemen başına geçirdi. Onu utandırmıştım, belki de incitmiştim, bunu bilemiyordum ve hiç bilemeyecektim... O an içimde bir yanma oldu ki anlatamam. Bir ateş topu patladı sanki. Alev, alev yanıyordum. Aslında ondan daha çok ben utanmıştım ani davranışımdan dolayı. Yerimden kalktım. Bu sefer adım atma sırası bendeydi. Yanına yaklaştım. - SENİN ADIN NE? diye sordu titrek bir sesle ve biraz da utanarak. Söyledim, söyledim EMİNE dedim ama söylediğime de belki bin pişman olarak. O gün acı günüme bir halka daha eklemiştim Birden o buğulu gözlerin ıslandığını fark ettim. – ANNEMİN ADI da EMİNEYDİ AMA O ŞİMDİ YOK. Meraklanmıştım haliyle, aklıma en kötüsünü getirmemeye çalışarak sadece o an için yanında olmadığını düşündüm - TAMAM  BEBEĞİM  ANNEN ŞİMDİ İÇERDEN ÇIKAR derken, içerden çıkacak olan kişinin, bir başka acıyla içimi acıtacağını bilemedim.
Çantamdan bir küçük şeker çıkarttım (Genelde çocuklara bir şeyler vermeyi çok severim ve çantamda mutlaka bir iki renkli kâğıtlı şeker bulundururum)    Önce almak istemedi. Ama sonra çekingen bir ifadeyle ellerimiz birleşti. Şekeri alırken o zayıf incecik parmaklarından vücuduma öyle büyük bir elektrik geçmişti ki. İçimde bir çocuk sevindirmenin bir anlık mutluluğunu yakaladığımı düşündüm Sevgiyle yanağını okşadım, diğer elimle de yanağındaki bir iki damla yaşı sildim arkama yaslandım. Hala annesinin onu yalnız bırakıp doktorun yanında olduğunu düşünüyordum. O andan itibaren belli etmeden onu izlemeye koyuldum. Büyük bir özenle çantayı tekrar açtı ve verdiğim şekeri -sanırım bir giysiydi- onun içine özenle sakladı. Onu izlediğimi fark etmemişti. Uzunca bir aradan sonra TEŞEKKÜR EDERİM ANNE diye bir ses, içimde yeni bir patlamaya neden oldu. (Ama ne yalan söyleyeyim teşekkür edebileceğini hiç düşünmemiştim ve kesinlikle de önemsemezdim ve hatta hiç beklemezdim. Zira karşımda henüz 6 yaşlarında ya var ya yok bir çocuk vardı ve o yaşlarda bir çocuktan ne bekleyebilirdim ki)    Galiba anlamaya başlamıştım. Bir özlemin getirdiği bir seslenişti belli belirsiz. (O ses ki inanın asla unutamayacağım bir tonda söylenmişti)    Onu o an gördüğü rüyadan uyandırmak istemediğim için neden böyle söylediğini sormadım ama dayanamayıp ve sadece neden verdiğim şekeri yemediğini sorabildim. - KARDEŞİME GÖTÜRECEĞİM yanıtı tüylerimi diken, diken etmişti. Bir şeker daha çıkarttım çantamdan ellerim titriyordu. – AL O ZAMAN BU DA SENİN ŞEKERİN. Aldı, biraz mahcup ve hiç itiraz etmeden ama yine yemeden ona sanki bir beden büyükmüş gibi duran ve her halinden belli olan ama temiz pak pantolonunun cebine koydu. Merakım iyice artmıştı. Sorduğumda aldığım cevap -DEDEME VERECEĞİM BELKİ BENİ YİNE O YABANCI VE ÇOK KALABALIK EVE GÖTÜRMEZ, ORAYA GİTTİĞİMDE BEN DEDEMİ ÇOK ÖZLÜYORUM. İşte o an artık duygusallığın zirve yaptığı bir andaydım ve ilk anladığım içerdeki kişinin annesi olmadığıydı, galiba aklıma getirmek istemediğim gerçek, bir buz dağı gibi karşımda duruyordu. 
Beklemekten sıkılmıştı. Bir kapıya gidiyor, bir ona emanet edilmiş küçük valizin yanına geliyor ve yavaş yavaş çocukluğunun verdiği durdurulamaz hareketliliğin evrelerinde, artık husursuz turlar atmaya başlamıştı. Söylediğim hiçbir şeyi duymuyordu.  Parmakları cebindeki şekerle kavga ediyordu sanki ve yüzünde belli belirsiz bir hüzün oluşmuştu yeniden. Çantamdaki son şekeri de çıkarttım. Görünce elimdeki şekeri sanki yeniden mutluluğu yakalamışçasına parıldamıştı gözleri. – ONU,CEBİNDEKİNİ YİYEBİLİRSİN, DEDENE BUNU VERELİM NE DERSİN?  İşte o an artık gözümdeki yaşlara kimse engel olamazdı. - AMA SENİN ANNEN VAR DİMİ DEDEM SENİ YUVAYA ZATEN GÖTÜREMEZ Kİ SEN KOCAMANSIN BEN VEREYİM BENİ GÖTÜRMESİN. ONU SEN YE TEYZE.   Bu çocuk nasıl bir şeydi böyle, hayatımı o gün sanki paramparça etmişti. Annesi yoktu belliydi artık ve çok güzel bir ortamda da büyümediği her halinden belliydi fakat yaşına göre son derece gururlu son derece vakurdu, son derece akıllı ve son derece terbiyeliydi. İnanılır gibi değildi. Ayrıca, yoksulluğun izleri o kadar da kendini belli ediyordu ki. O yaşlarda pespembe olması gereken yanaklar ne kadar da solgundu ve sanırım hastalığının da etkisi çok büyüktü. Hayatla kim bilir nasıl mücadele edecekti,  bu minik bedeni neler bekliyordu. 
Dede az sonra içerden çıktığında omuzları çökmüş gözlerinin altı şiş ve alnında yılların acımasız çizgileri, bembeyaz saçları ve bakımsız sakalı hiç de tezat oluşturmuyordu. Hayatın yorgunluğu o kadar belliydi ki yüzünde. Eliyle gözlerini ovuşturdu ve birden yüzünde bir aydınlık (torununa tapan bir dedenin ifadesi)    Zeynep’in gözleriyle birleşti. Yöresel bir şiveyle - KURTULDUK diyordu, KURTULDUK BAK. BEN SANA DEMEDİM Mİ? BEN SANA SÖZ VERMEDİM Mİ? DOKTOR SENİ DE BENİ DE İYİ EDECEK diyordu. ŞİMDİ ANNENE  GİDİP MÜJDEYİ VERELİM, SONRA GÖTÜRECEĞİM YERDEN DOKTOR AMCAN SENİ YANINA ALACAK ZEYNOM diyordu. Belli ki dede de kendince bu çözümü üretebilmişti. Ama bilmediği bir şey vardı. Dedenin Zeyno’su  bu yalana kanmayacak kadar büyümüştü..-((
Gerisini hatırlamıyorum. Çünkü duymuyordum. İçimdeki sessiz hıçkırık kulaklarımı tıkamıştı sanki. O minik bedenin neden bu kadar ağır durduğunu dedenin yanımdan uzaklaşırken kulağıma fısıldamasıyla bir kez daha anlamıştım. Zeyno kanserdi ve dede ağır bir kalp hastası ve başka kimseleri yoktu ve kardeşiyle bir bakımevinde kalıyorlardı. Annesi bildiğimiz ve her gün bir yenisi eklenen kadın cinayeti kurbanlarından sadece birisiydi. Kader Zeyno’yu erken büyütmüştü ama yine de içinde bir yerlerde bir çocuk vardı ağlayan ve ağlatan! ! ! ! ! ! ! Zeyno’dan son duyduğum ses – DEDEM,KOCA BABAM NE OLUR BENİ ORAYA GÖTÜRME BAK SANA ŞEKER VERECEM………………. 
.((((((((((((((((((((
Gülmek ayıp değilse ağlamak neden ayıp olsun ki. Ben ağladım. İnanın ağladım.
Parçalanmış hayatlar,parçalanmış yuvalar…. Benim ZEYNOM ne kadar da hür yaşıyordu oysa. Bir hastane köşesinde değil, sonsuz bir karanlığın içinde de olsa pırıl pırıldı. Bu gün bir kez daha anladım ki her ZEYNO’nun bir başka hikâyesi var. Bu ZEYNO içimizden biri, yüzlerce ZEYNO’dan  sadece biriydi. Paylaşmayı bilmek, saygıyı öğrenmek, tüm acılara rağmen arada bir de olsa gülümseyebilmek……. anladım ki ne yaşa ne başa ne kültüre, ne eğitime bakıyor. İçten gelen bir şey ve bu ZEYNO’da fazlasıyla vardı. Ona o minik yüreğe acil şifalar dileyerek…… Dualarım onunla ve o parçalanmış hayatlardaki tüm çocuklara….



Gittin! Kalmadı umudum, titrek yüreğimde.Mayıs akşamı kokan papatyalarıma sevdan damlamıştı oysa. Şimdi konmuyor artık kırık pencereme  serçeler, duman renkli güvercinler.Açmıyor frezya’lar lilyum’lar, pembe  saksılarda mor sümbüller. Gelin olmuyor mevsimler, çiçek açmıyor kiraz ağacım hayalimizdeki bahçemizde, hazan olmuş yaprakları. İçimde bir karakış; durup, durup esen, hiç dinmeyen bir fırtına. Gözlerim  puslu dağlar gibi. Arada bir çakan şimşek, Hala sönmeyen ateşlerdeyim. Gecelere doyumsuz  bedenim, gem vurdum  duygularıma üryan bakışlarında. 
Bulamadım huzurun rengini, duyamadım mutluluğun sesini sen yokken. Düşlerde yorulmuşum, biçare anılar siyah beyaz,  albümlerde kaldı hep sararmış yaprakları. Sevda yüklü kervanlar yolunu kaybetti sensizlikte. Aynalar aykırı düşüncelerime ortak, düşündükçe yokluğunu, hissettikçe yüreğimdeki sızıyı, her geçen gün biraz daha parçalanıyorum sanki. Her zerrem zifiri karanlıklara yaren. Kırık aynalardaki yansıman hüzün bulutlarında dans ediyor hoyratça, sonra sağanak, sağanak yağıyor. Bir yıldız düşüyor yastığıma, feri sönmüş. O sensin diye avuçlarıma hapsediyorum sıkı, sıkı. Ellerimin arasından kayıp gideceksin diye korkuyorum. Korkularım kelebekler vadisinde birbiriyle  çarpışıyor.   Makamı belli olmayan bir şarkı duyuyorum bel ki de hüzzam Ama her çalan türkü ağıt kıvamında yankılanıyor  Bazen sessizlik oluyor Hüzün kaplıyor içimi, Bazen çığlık çığlığa sesim, bastıramıyorum arzularımı. Kanatları kırık güvercin gibiyim.  Sensiz! Sensiz, yaşanmıyor bir bilsen. Ay yüzlüm, güneşim derdin ya hani, Güneş tutulmasındayım şimdi. Kifayetsiz tüm kelimeler teselli olmuyorum, olamıyorum. Ayaklarım prangalı, Gelemiyorum sana. Sensiz kalmayı da öğrenemedim.
Bugün doğum günündü. Bu mektup sana. Ve sana  hiç ulaşmayacak 
Adres-   Semt: K……..…t / Ada No: ……./ Parsel No……. 
Seni çok özlüyorum unutamadığım

Bir varmış,bir yokmuş.......
•Yağmur olsan binlerce damla arasından bulur tutardım seni. Çünkü korkarım; toprak aldığını vermiyor geri..  "Cemal Süreyya"



Göremedim mutluluk seni
İçime akarken bir çağlayan gibi gözyaşlarım,
Hüzün sarmışken bedenimi bir ahtapot gibi,
Hiç değmedi yalnızlığıma kahkahalar
Ve sürgündeyim 
Arkamda bırakamadığım özleminle
İşte böyle ağlarken ben
Hiç zararı yok size, 
Ne olur dokunmayın gözyaşlarıma 
Sen beni ezerken,
Doğmadı güneş bulutların arasından 
Yalnız hissediyorum kendimi 
Sen toprakken ben kor olmuşum,
Tutsak olmuşum sensizliğin hüznüne
Okyanusun derinliklerinde nefessiz 
Soluğum kesilmiş
Dalgalarda yapayalnız 
Gökyüzünde parlamayan bir yıldız
Suyu olmayan bir dere gibiyim
İşte böyle ağlarken ben
Hiç zararı yok size, 
Ne olur dokunmayın gözyaşlarıma,
Hasretini çekerken yokluğunda
Anlaşılmaz oldum, bilinmez oldum
Buruk yarınlarda görür gibiyim
Taş gibi, kaya gibi soğuk 
Görür gibiyim seni
Sen de değ sevdama, sar bedenimi
Dola boynuma kollarını
Yalnız değilsin bir tanem
Sisle kaplanmış gündüzümde gecemde
Hep seninleyim
İşte böyle ağlarken ben
Hiç zararı yok size, 
Ne olur dokunmayın gözyaşlarıma,
Göç günüm yaklaşmış
Zaman yok yolu yarılamışım
Umutsuz sevdanla gün bürünmüş karanlığa
Fırtınayla dost olmuşum
Yorulmuşum biçare uçmaktan
Gülmekten vazgeçmişim
Hayal bile olsa sonbaharımda görür gibiyim seni
Yaklaşmışken bu kadar sana 
Uzatsam ellerimi
Dokunacağım tenine
Bir bıçak gibi saplanmış hançerin
Kanıyor kalbim
İşte böyle ağlarken ben
Hiç zararı yok size, 
Ne olur dokunmayın gözyaşlarıma,
16.12.2009



Sana dokundum 
Ateş gibiydin yandım
Kıvılcımlar saçtım etrafıma 
Söndüremedim içimdeki alevi
Susturamadım feryadımı
Ama kimseye duyuramadım 
Bir başıma çıktım yolculuğa sensiz 
Bilindik yerde bıraktım geleceğimi
İsyan etti duygularım
Oysa bir çiçek gibi içimde büyütmüştüm seni
Dallarına tutunmuştum 
Yapraklarında nefes almak istemiştim
Sevgi sözcükleri duymak istemiştim tomurcuklarında 
Kocamannnnnnnnnn hayaller kurmak istemiştim gölgende
Ama …..
Bir demet hüzün oldum toprağında 
17.12.2009



HIRSIZ YILLAR
………..
Geçen zaman geri gelmez
Sana hiç sitem edilmez
Kadir kıymet bilmez hırsız yıllar
Nasıl da geçtiler habersiz
Bir deli esen  rüzgar misali
Kuru yaprak gibi savurdular
Hep hora attılar
Doyamadan gençliğime 
Alıp gittiler hayallerimi
Bir aşkın üstüne hüzün dokudular
Zalim vefasız yıllar
…………



Serin gecelerde yüreğimi avutuyorum seninle 
Dertleşiyorum öyle derinden..
Aşkımızı sevdamızı paylaşıyorum ayla,yıldızlarla
Bir bilseler! Gözyaşlarımda neler saklı? 
Aklım tutuşmuş sanki, alev alev yangınlardayım
Söndüremiyorum içimdeki alevi
Bir bilseler! Deli divane olmuşum,
Biliyorum ordasın sen, kalbimin en derininde
Damarlarımda dolaşıyorsun, beynimin her hücresinde
Can mı dayanır böyleyken yokluğuna? 
Oyalanıyorum senden kalan siyah beyaz  anılarla
Sensiz, nefes bile alamazken
Ve ben hep seni özlerken
Yok, sayamıyorum bu tutkuyu, bu sevgiyi
Yokluğuna hala alışamamışken
Kara bulutlar ensemdeyken
Sana hasret çekiyorum sevdiğim bütün mevsimlerde
Kararlıyım! , İnatçıyım! 
Kara toprakta da olsan; ben hep yanındayım! 
Sakın üzülme;  kıramadı kimse zincirlerimi,
Veremedi kimse kır çiçekleri senin gibi
Güneşi doğdurmadım içimde, yıldızlar hep sönük 
Eğer bir gün unutursam seni
Ne olur hesap sor 
Hem gündüzümde hem gecemde



Yaşarken anılarımı yüreğimde,
Gün doğumunda 
Seni düşünüyorum bir tanem
Yalnız değilim
Menekşelerime seni anlatıyorum
Nasıl kalpten sevmiştik biz 
Şimdi aşk yalan, 
Şimdi her şey yalan
Oysa biz yalansız sevmiştik birbirimizi
Sadece sevgi dilenmiştik oysa
Birbirimizin gözlerine bakarken
Gökkuşağının yedi renginde
Şu yalancıların aleminde
Nasıl da kalpten sevmiştik
Siyah güller istemiştim bir yabancıdan
Yalandan aşkım, sana yeminle yalandan
Senin getirdiğin kır çiçeklerinden sonra
İnan başka bir renk değil
İsteyemezdim ki zaten onlar daha solmadan
Kanmadım,  Güzel sözlere kanmadım hiç
Sana ihanet etmedim aşkım etmem de
Bir oyun oynadım sadece kendi kendime
Sen yoktun ki bu sahnede
Seviyorum diye haykırdım
Sevdiğimi söyledim o sensin diye
Ulaşabildim mi acaba yüreğine
Oynadım bir oyun işte
Ama İçimde hep seninle
İtirafımdır bu kabullendim
Biz yalansız sevmiştik  bir tanem birbirimizi kalpten
Bu yalancıların aleminde
Emine Tokgöz



Karlar altında yaşamı sürdürürken
Buz gibiydi gece,
Üşüyordu ve bir düş görüyordu..
Düşmüştü bir tohum gibi
Yalan bir aşkın dibine Kardelen olarak
Umut sandı; 
Avucunda tuttuğu mor menekşeleri
Gün uyanmaya çalışırken 
Yalnızlığın çığlıkları susmazken 
O,çıkıp girivermişti karanlık dünyasına, 
Işık olmuştu
Ne kırlangıç fırtınaları, ne de zemheri soğukları
Bükememişti boynunu, Kardelen'in 
O,Kardelen'in siyah beyaz düşlerinde
Sayıkladığı gökkuşağıydı
Bilmiyordu, ne kadar çok sevildiğini, 
Bilmiyordu, o'na nasıl can verdiğini
Güneşin doğuşunu bekledi
Bir bebeğin doğmasını bekler gibi,Kardelen
Aşkına kavuşmak istedi  böyle gündüzlerde biraz sancılı
Kevserlere aktığında anladı  ki Kardelen 
Artık ondan çok uzaktı
Ve o gitti 
Bel ki de dönmemecesine
Şimdi; onsuzluğa mahrum olmuşken 
Bilir miydi ki o vakitsiz açtığını Kardelen'in...
Onsuz, salaş bahçelerde tek başına oturup
Hüzünlü ezgilerde, kirli  çay bardaklarından çay içtiğini 
Bilir miydi ki? 
Giden Kardelen'in hayalleriydi 
Artık renkli düşleri de kalmamıştı
Koyu hüzün dolu gecelerden sonra
Perde aralığından ilk defa 
Güneşe merhaba diyordu oysa
Yüreğindeki sessiz çığlıklarla Kardelen
Ve o giderken, hiç düşünmüş müydü  acaba? 
Kar taneleri yağarken, kan kırmızısı yağacağını
O, her gece ona dönerken yeni düşlerde
Güneşle açan ezan çiçekleri gibi
Bilir miydi ki? işte o zaman, 
Adının kendisi  olacağını
Soyadının da KARDELEN
02.02.2010



Kıskanıyorum seni
Güneşten, aydan, yıldızdan
Üzerindeki topraktan
Üzerine yağan yağmurdan
Kıskanıyorum seni
Vakitsiz dikilen kasımpatılardan
Kıskanıyorum seni
Çimden, çimenden
Başının üzerindeki mezar taşından
Kıskanıyorum seni kendimden
Seni benden daha çok sevenlerden
K I S K A N I Y O R U M
26.12.2009
Ve kederi de yaşamalısın, namusluca, bütün benliğinle çünkü acılar da, sevinçler gibi olgunlaştırır insanı."Ataol Behramoğlu "



RENKLER RENKLER GENE DE RENKLER
Taktım ey dostlar renklere taktım.
Aklıma önce siyah geldi
Kömür karası gibi
Nedenini sordum, ama bilemedim.
Ya da bildim de söyleyemedim.
Sonra beyaz geldi, dikildi karşıma.
Bir gelin gibi,saf ve temiz
Hiç yaşamamışım ki tarif edemedim.
Siyahla beyaz buluşmuştu
Gri bir bulut gibi ağlamaklı
Aslında hep benimle olan o değil mi? 
Yeşili düşündüm sonra açıklı, koyulu.
Hayal etmemiş miydim, üzerinde koşmayı.
Saçlarımı savurarak, yalınayak
Sarı dikildi karşıma ansızın.
Gözlerimi kamaştırdı gücü.
Bedenim tutuştu aleviyle
Bir şey diyemedim. 
Başımı eğdim.
Suya hasret 
Kurumuştu toprak, duygularım gibi
Hüznü paylaştığım kahverengiyle göz göze geldim.
Gülümsedi; 
Penceremdeki; 
Mor, eflatun, siklamen çiçeklerim
Hercai menekşelerim
Rüya pembesi ile aşk  kırmızısı güllerim       
Kulağımın dibinde bir vızıltı,
Avuçlarımı açtım yakalamak için, yetişemedim coşkusuna.
Kucaklar gibi oldum düş mavisini bir an.
Daha bir gayret etsem yakalamak üzereyim lâciverdi.
Ama tükendim artık, ya da renkler bitti.
Akşamüstünün serinliğinde gene bir sis perdesi, rengi gri.
Ben istemedim ki böyle olsun.
Anlatamadım, görmediğim başka bir rengi.



-Yüreğimizin  bodrum katında 
Işıklar sönük- 
Gıcırdatmadan kapatmışken akşamın kapısını 
Uçurumlara bakan pencereler açık kalmış
Gece dökülüverdi üzerimize
Laciverte boyandı elimiz yüzümüz
Emanet gibi duran gözlerimiz kısıldı
Bir acı kapı eşiğinde avaz avaz
Yolcu edilmeyi bekledi
Kim silecek şimdi eşikteki lekeyi? 
-Biliriz yaşamın her kıyısında intihar izi-
Oysa masallar vardı delicesi mavilerle süslü
Baharın kollarında bekleyen rengarenk çiçekler
Ve ışığı solumak vardı ciğerlerimize kadar
Ellerimizi uzatıp ta gökyüzüne
Parçalamak vardı karanlığı
Yarın diyorum yarın 
Gecenin ıslattığı sokaklarda 
Bulamadığımız kelimelere rastlasak
Toplasak kaldırımlara atılan harfleri
Yüz üstü geceye düşmüş yüreklerin duvarlarına 
İllegal yazılar yazsak
Kurşuna dizsek iflah olmaz hüzünleri
Ve tamamlansa alfabemiz
Umutları su bile aklamıyor 
Bu sular neden bulanık…
Şimdi kim yakacak ışıkları
Ellerimiz kayıp



/Bana tek bir sabahını bağışla 
Başucu kitabın gibi olsun/ 
Sabahın çiy düşmüş anlarına yazılsın adım 
Okuduğun ilk haber ben olayım 
Yudumladığın çay bardağında kalsın izim 
Mühürlensin dudağın 
Hayatın karşısına dikildim 
Aşkla 
Yola çıkalı çok olmadı, yorgun değilim 
Birkaç saat devirdim sadece telaşla 
Şiirlerim var elimde sana gelen yolun geçiş bileti 
Bana tek bir sabahını bağışla… 
Okuma gazete ilanlarını bu gün 
Çıkart gözlüklerini hadi at bir tarafa 
Ver elini avuçlarıma dayan yalnızlığıma 
Hani küçük hayallerimiz vardı ya 
Ayrı ayrı hayatlarımızda 
Var mısın bu sabah hayalleri toplamaya? 
/Bana tek bir sabahını bağışla 
En uzun sabah olsun/ 
İster rüzgârlı olsun dolansın belimize 
İster şimşekler çaksın gözbebeklerimizde 
Saçlarımı bırakıp geldim nasıl olsa 
Var mısın ıpıslak olmaya? 
Hadi bu şehrin yağmalanmış çığlıklarını anlat bana
Kimsesiz gecelerinden başla
Çiğnenmiş kaldırımlarının ağrısından söz et 
Güneş ne taraftan doğar 
Ve nerede anlattığın martılar 
(Hiç martı sesi duymadım ki)  
/Bana tek bir sabahını bağışla 
Daha önce yaşanmamış olsun/ 
Bu sabah okuma gazeteleri 
Hatta şiir bile okuma 
Sana yüreğimden haberler getirdim 
Aç yüreğini oku bana… 
27.06.2013



Duydum ki; 
Gecikmiş günleri yatırmışsın masaya
Çapraz sorgu sualdesin
Geçmiş ise sırada
Elin tetikte, mermi silahın ucunda
Gözlerine ay düşmüş
Söyle
Geçmişi mi geleceği mi vuracaksın?       
Duydum ki; 
Pencerelerini bile açmamışsın daha
Uzatsan elini çeksen perdeleri kenara
Martıları göreceksin amma
Kendi denizin alabora
Duydum ki; 
Pervane olmuş zaman etrafında
Sağından solundan basıp gidiyor, sırıta sırıta
Ah çeviriversen başını da düşüverse gözlerinden ay
Güneş takılsa koluna
Duydum ki; 
Çakıl taşları acıtmış adımlarını
Yollarını yollar kesmiş, kanatmış yaralarını
Sokak lambaların sönük, köşebaşları sisli
Haydi, dön artık kendi balayından
Veda et  çürük yalnızlığına ve simsiyah düşlere
Bırak beyaz perdeler insin umutlarının üstüne
Bak çıplak kaldı kelimeler ve sırılsıklam ve öksüz ve masum
Kalemden kan damlıyor anlasana
Duydum ki; 
Ağız dolusu küfürler asılmış dudağına
"Ben bu dünyanın anasına avradına"
Yüreğinle kavgadasın,hesabı görülmüş
 İdam cezasını onaylamışsın
Duymuyorsun  sessiz çığlıklarımı ama
Ne balıkçı kayığındayım serseri dalgaların kucağında
Ne yalnızlığa mahkum kızkulesinde saklanan bir yabancı
Gel yokluğunu yolcu edelim sonsuzluğun en dibine 
İsyan bayraklarını diktim pencerenin tam dibine
Aç artık buğulanmış camlarını bak unuttuğun gözlerime
Sana  yürüyorum kesme yolumu sessizliğinle...
05.01.2013



Bu gece ağır, gece soğuk, gece sessiz
Bu gece uykuda şehir
Ben zaten sensiz
Güneşten topladığım düşlerle, kadeh kaldırdım sensizliğe
Emanet aldığım dilekler var masamın üstünde
Bir de cebimde koz olarak sakladığım yıllar
Ve  tütün kokusu ellerimde
Gece mazlum, gece giz
Gece ben kadar ümitsiz
Ben zaten sensiz
Gecenin itirafı var sabaha
Bitti…
Bak uçuşuyor kelimeler rüzgarda
O kelimeler ki dokunduğu yeri kanatarak
‘Sus ve git ‘ demiştin ya hani
Söyle be sevgili
Tek kanatla uçulur mu  gökyüzünde
Ve  tek kanatla gidilebilir mi geleceğe
Bu gece sessiz,  gece serin,  gece sarhoş
Bu gece yitiksin gözlerimde
Bitti…
  Canan AKPINAR




//Gece miydi tüm maviliği saklayan sabahlara 
Güneş mi alıkoydu bağrında…/ 
Belki bir gün yine kapımı çalarsın postacı misali 
Biraz mahcup, biraz yorgun, biraz masum 
Bakabilecek misin gözlerime? 
Kim bilir... 
Belki geceyi tam ortasından böler sesin yırtarcasına 
Sessizlik sinmiş odada kasırgalar eser, yerle bir olur her şey 
Gizlenirsin kabuğuna 
Kim bilir… 
Belki düşler dökülür dolu tanesi gibi avurtlarından buz olur 
Yürekler titrer avuçlarında kanadı kırık serçe gibi 
Aynı rıhtımda döner durur zaman 
Kim bilir... 
Belki umutlarla çarpışırsın şu köşe başında, kaza bu ya 
Tutar paçasından sürükleyip getirirsin eski günlerin hatırına 
Kim bilir... 
Belki saklamaz dalında çiçekleri hazanda ağaçlar 
Gece gizlemez düşleri sır gibi 
Sözcükler can bulur düşer sayfalardan 
Kitap aralarında çürümez aşklar 
Kim bilir... 
Belki gökkuşağının tüm renklerine asılır kürekler, çekersin aheste aheste 
Sen denizin oğlu, anlarsın martının dilinden 
Serer misin önüme denizi dalgasız 
Yeşili tutar mısın benimle 
Saklar mısın ihaneti derinlere 
Ama dur şimdi bekle! 
Hüzün dolu kum tanelerini çıkart önce gözlerimden esintinle 
Sonra yağ ki toprağıma 
Toprağım sevda koksun 
Söyle! Yağar mı her mevsimde yağmur? 
/Varsa eğer düşlerime ortak 
Gizlenir karanlıkta ay ışığı bile 
Saklanır yıldızlar göğün bağrında/ 
Bilen bilir... 
05.03.2013



/Bir rüzgârdır esti 
Lime lime kesikler atıp kanatarak 
Adı konmamış hüzünleri yükleyip 
Fersiz bulutlara 
Üstüme üstüme yağdırarak.../ 
Onlarca cevapsız soru döküldü damla damla 
Hiç tanıdık değildi camdaki melodi 
Pervaza kondu yeni gelen bahar 
Sancılar kesildi gece karanlığında 
Şafak atmamışken henüz 
Henüz adı konmamışken gün'ün 
Çocukların güneşeydi yolculuğu 
Karanlığa fener tutup 
Çıplak ayaklarıyla yürüdüler gökyüzüne 
Ve sonra da 
Birer yıldız olup düştüler 
Şimdi gitme zamanı terk edip laciverti 
Issızlığa ıslık çalıp 
Bir rüzgârdır esti 
Alıp götürdü sensizliği 
Gelme artık…



tüm kırık sevdaları
atsam zamanın  dipsiz kuytuluklarına
bütün düş kırıklıklarını toplasam
taksam boynuma
sırtıma boş heybemi alıp
çekip gitsem diyorum
umut diyarlarına
teğet geçsem yalnızlıkları
çığlık çığlığa
duvarlar örsem imkansızlıkların önüne
hapsetsem 
ve sevda türküleri söylesem diyorum 
bulutlara sarılsam
dök desem sevda yağmurlarını 
dalgalar eşliğinde
yıkasam yüzümü 
ağartsam simsiyah küf kokan yüreğimi
gözlerim çıplak
yalınayak
koşsam, koşsam rüzgarlara inat
hazır Güneş solgun
Ay kararmış
ten isyanda
ve saatler firardayken
bugün  çekip gitsem diyorum



kirlenmemiş yeminlerim var sevdadan yana
ve
sırılsıklam rüyalarım
o rüyalardan nefes nefese uyanışlarım var
gecenin tam orta yerine düşüşlerim
ve içinde sen gizli
boğazımda düğümlerim var
kesilen soluğumla büyüyen gözbebeklerim 
ve kırık gözlük çerçevelerinden taşan gözyaşlarım
geceyi kaplayan iştahlı bir ışıltı gibi
saçaklanmış  ay ışığım
her sabahın beşinde
yine sen dökülürsün
sonbahar yağmurları gibi üzerimden
Akdeniz iklimi gibi gamzelerim var
ne yeşil ne mavi ne açık haki
sadece nemli
ve
suskunluklarım var
çığlıklarım gizli
Dost kaleme teşekkürler..
'sen şimdi ateşten bir dalganın içinde özgürsün, bilirim 
elimi uzatmıyorsam sana,uzatamıyorsam 
ne ellerimin küçük oluşu ne yanma korkusu 
dokunursam dalgaların küle döner sandalın ıslanırken 
bir şeyler var uçsuz bucaksız 
anlatamıyorum belki 'adını sen koy ' 
Semra KINDIR



/sakın birşey söyleme
ters istikametteyim işte
bıraktım rüzgarlara karşı koymayı
gidiyorum/
yaşanmışlıkları gizleyip  koyu renkli perdelerin ardına
düşlerin mavi olanlarını koyup  bavuluma
sessiz yalnızlıkları takıp koluma
şakaklarımda ecel terleriyle
gidiyorum....
o çok sevdiğin gamzelerim
özlemi barındırıyor çukurunda
cebimde dönüşü olmayan bilet
gidiyorum...
/tüm istasyonlar boşalmış
kalan bu son mavi tren ve bu son seferi
camlarından dökülecek az sonra 
hüznün külleri/
dizlerin dermanı yok titriyor
adımlarımsa kavgalı
bir adım bana,bir adım sana
yine başladık işte
sen- ben davasına...
/yağmur başlayacak birazdan
yıkayacak tüm zamanları
korkma yağmurlar örtecek gözyaşlarını/
son bir hece düşecek dudaklarımdan 
kristal kadeh gibi
bin parçaya bölünen
bir de veda busesi 
gidiyorum aşk'ın evine 
yıl Bin Dokuz Yüz Seksen İki'ye...
04.12.2012



Göz çukurlarında birikir sevda.. 
Yosun yeşiline döner. 
Bakışlara yüklenir tüm kelimeler. 
Şairin yüreğine kök salar. 
Zulüm sınıfta kalır. 
Sevdayı taşıyan bilir.. 
Aşk sosyalisttir..



-bir şiir yazmalıyım boş kalan birkaç satıra 
ıssız coğrafyalarda derin düşüncelerle geçen 
 son bir şiir daha- 
 bırakalım ne var ne yoksa masanın üzerine
 bir bardak demli çaya eşlik et 
 üşümüşsündür
 bilirsin bu mevsimin yağmuru bol olur
 rüzgarları serseri
 ıslanmasın saçların, buğulanmasın gözlerin
 yan masada oturanların gözleri üzerimizde bak bilesin
 zaman itaatkar değil, dur deyince durmuyor
 az sonra usulca okşayacağım sabahı
 sesimi bırakıp gideceğim
 yabancı olacak gözlerim
 unutulacak tüm sözlerim
 sen bilme! 
 içimde yanan türküleri
 içimde ağlayan şehirleri
 içimde tutulan öfke nöbetlerini
 hadi itiraf edelim gözlerimizi gözlerimizden ayırmadan
 önce sen başla
 dur! hemen itiraz etme bana
 sende biliyorsun gözlerin eskisi gibi bakmıyor bana
 sözlerin kaçamak koca bir sır gibi
 ve omuzundaki saç teli benim değil ki
 gökyüzü karardı bir kere
 Güneş doğmayacak uzun bir süre
 Yıldızlar mı? 
 bilmem saklamazsa kara bulutlar
 belki ışık olur yeryüzüne
 şimdi sıkı sıkı tut ellerimi
 uçurumun karşı kıyısında dursan da
 korkma düşerken bırakırım ellerini
 az sonra çekip gideceğim
 hiç gelmemiş gibi
 "seni seviyorum" dememiş gibi
 sen bilme! 
 içimde milyon kere çarpıyorsun
 içimde kayboluyorsun
 içimde martılar ayaklanıyor
 içimde kırılıyor mor güller
 çok şey getirmiştim yanımda
 en önemli olanları toplamıştım güya
 hani ilk bahar yağmurları sessizce yağar ya
 hani her yaprağa bir damla düşer
 hani her damla titretir ya yaprağı
 işte öyle titriyor içim
 sen niye titriyorsun sevgilim
 bak üşüdün işte
 hadi kaldır paltonun yakasını
 geçir atkını boynuna
 ilikle düğmelerini
 birazdan kar yağacak masaya
Canan AKPINAR
Dost kalemlere sonsuz teşekkürler..
hadi... 
geç otur karşıma 
kar başlamadan 
Son bir şiir olsun 
sevgim adına 
sırlar aralanmasa da olur 
sen yine en masum hallerini takınırsın 
fiyakana zarar gelmez asla 
hem 
bilinmeyenden mesul olunur mu 
sen bilme! 
içimde yanan türküleri 
ağlayan şehirleri 
öfke nöbetlerini 
ve 
hala 
... 
b i l m e! 
                                                                    Nurten Işılak
Sen bilme biraz sonra yüreğim kabaracak 
bir şiir yazacağım gözlerin düşmüş suya 
hasret türkünü söylerken, tüten tütün 
yanı başımda demli bir bardak çayım......
                                                         .Bülent Baysal
'Birazdan yağacak kar masaya
Özleyeceksin baharı gözlerimde
Sen iklimlerin kışında 
Ben baharın kerevetinde
Az sonra yine özleyeceksin beni'
                                                                   Ergin Bingöl 
Sen bilme benim nerede olduğumu 
bir gün bilirsen de 
hiçbir kimseye söyleme 
bir işaret koyarım o bildiğin yere 
belki bir gün, belki bir gün 
ellerime 
düştüğünde kor ateşi 
gözlerinden bilirim 
şu kısa ömürde 
sen bilme 
kar yastıklarında üşüme 
her aralık ayı geldiğinde 
oradayım 
bunda 
öyle çok üşüyorum 
üşüyorum 
bunu da sen bilme ________                     Arif Tatar
Madem ki kalmayacaksın, 
'Gideceğim' diyorsun, 
Madem, bir taş duvar gibi dinliyorsun söylediklerimi; 
Bir daha gelme! 
Söylemiyeceğim içimde yanan ateşi, 
'Seni seviyorum' demiyeceğim 
Sen bilme... 
                                                                     Ünal Beşkese
'sen bilme yanıp yakıldığımı 
küle dönen yüreğimi bilme 
gecelerin ıssızlığını 
gözlerinin uzaklığını ' 
                                                                    Nazan Yinanç
düğmesi kopuk olsa da 
bak ben de ilikledim yalnızlığı 
yağmur yine ilk sayfasında gazetelerin 
haberim var üzülme 
az önce tüm üşümelerini kaldırdım masadan 
rest çektim sensizliğe 
kaybettim ya olsun 
idare ederim ne olsa 
daha önce de kaybettim seni 
                                                       Umut Kazan
'Ateş almaya mı geldin, nedir telaşın? 
Nedendir aceleciliğin, otur şöyle yanıma... 
Soluklan hele bir de, soluğunu ensemde hissedeyim. 
Tüylerim ürpersin diken diken, duygular yüklensin yüreğime.' 
                                                       2004 Emeklisi Ahmet Emer.
gittikten sonra sensizlik düşer portmantodaki askıya, 
oysa razıydım omzundaki saçın yabancılığına, 
şimdi gittin; artık kaç hüzün bir depresyon eder ki, 
ve ardından kar yağmış masanın ayazında, 
üşüdüğümü sen, bilme yeter ki....... 
Latif AKAGÜNDÜZ



/Bütün sözcükler gecede sessiz 
Gün ağarmak bilmiyor, nedensiz/ 
Sevda çırpınıyor yaşlı zamanın bilinmezliğinde 
Vakitsiz gelen umutlar gizlenmiş 
Dalda pusu kuran baykuşun gözlerinde 
Ben en çok geceye aşıktım 
Kıyılarında sabahlardım serserice 
Şarkılar söylerdim kumruların uğultusunda 
Koşup yakalamaya çalışırken ateş böceklerini 
Ateşlere kaptırırdım eteklerimi 
Yanardım... 
/ Bak bir selam vermeden çekip gitti yanımdan sevda 
Bakışlarım dondu kaldı sabahın ayazında/ 
Ben en çok yalnızlığa aşıktım 
Özgürlük türküleri yoldaşım olurdu, inlerdi dünya 
Dokunurdum yüreğime gizlice 
Lime lime dökülürdü gözlerimin önüne 
Bir yana sevda,bir yana umut 
Susar ağlardım... 
/ Bak üşüyor bedenler çırılçıplak kalmış aynanın karşısında 
Üstüme üstüme geliyor duvarlar yıkılacak az sonra/ 
Ben en çok düşleri severdim 
Rüzgârın uğultusuyla 
Yağmurları biriktirirdim avuçlarımda damla damla 
Kana kana içerdik susuzluğumuzda 
Çekerdim okyanusları örterdim üstümüze, ısınırdık 
Tenha, yalansız, yamasız aşkımızla 
Kalırdık bir başımıza 
Göğsüme incecik bir sızıyla dolardı özgürlük 
Ölürdüm kollarında... 
24.01.2013



Bana bunu yapmamalıydın ey sevgili
Zamanı durdurabilecekken
Yok edebilecekken tüm umutsuzluğu
Birlikte dokunabilecekken yıldızlara
Ve sonbahara inat yeşertebilecekken yeni filizleri
Karanlığı yırtarak yürüyebilecekken aydınlığa
Soğuk hayallere mahkum olmak ne zor
Bana gerçeği vermeliydin, var olanı
Ne fazlası ne eksiği...
Dokunabilmeliydim sana
Hissedebilmeliydim tenini
Başım omzunda
Saclarım avuçlarında
Yüzümü okşamalıydı sıcak nefesin 
Varlığımda görebilmeli seyredebilmeliydim seni
Sendeki gizemi...
Uzun saatler sohbet edebilmeli
Nakış gibi ince ince işleyebilmeliydin aşkın her harfini
Ya da sadece susarak anlaşabilmeliydik
Gözlerinden yüreğinin derinliklerine
O kuytuluğa inebilmeli ve orada bulabilmeliydim kendimi
Bir masada karşılıklı oturup kahvelerimizi yudumlarken
Hayallerimi anlatabilmeliydim sana 
Ve acılarımı da
Birlikte uçsuz bucaksız maviliğe şahit olurken
İtiraf edebilmeliydim tutkumu sana
Birlikte dilek tutmalı
Birlikte gülümsemeliydik hayata
Kenetlenmeliydi ellerimiz yüreklerimiz gibi
Özgürce sevişebilmeliydi duygularımız 
Bana gerçeği yaşatmalıydın ey sevgili
İmkânsızlığı tattırmadan ellerimi kelepçelemeden 
Hayale esir tutkuya esir etmeden önce....
Sendeki  beni gösterebilmeliydin bana.... 
Bana gerçeği vermeliydin ey sevgili...

09.01.2012



Ben ki; Umuda gebe yüreğimi kanatıp
Gözlerimle sevmiştim seni
Hiç dokunmadan 
Küçük buseler kondurmuştum dudaklarına gizli gizli
Koklamıştım tenini 
Ben ki; terinden kıskandım tenini
O mahsun bakışlarında soludum cenneti
Yokluğunda varlığına sığındım
Varlığında gözlerine
Ilık meltemlerimde büyüttüm seni
Gözyaşlarımda sakladığım sevdam
Sen; ne sevda tohumları ekmiştin yüreğine
Ne karasını tanımıştın sevdanın
Ateşlerde nasıl yürünür yalınayak
Nereden bilecektin
Üşümemişti ki yüreğin hiç çöl sıcaklarında
Yağmurlarda ıslanmamıştın ki sırılsıklam
Mevsimlerden vazgeçmemiştin ki zamansız
Karanlığı yırtarak süzülen ay şahidi olmamıştı ki yalnız gecelerinin
Kirpiklerinin saçakları donmamıştı ki hiç
Kırabilseydin zincirlerini
Hükmedebilseydin 
Sınamaya kalkmasaydın yokluğunla bilmeden
Bilmem, kaç geceye yeniden can verip
Haykıracaktın şakaklarından akan terle nefes nefese
Benim ol diyecektin
Sen gözyaşlarımdaki sevdam
Acılarımı bedenimde közleyip
Yanaklarımdan süzülüp gidişine izin verdim
Son kez baktım gözlerine
Gözlerinde  gözlerimdeki bitişine



/Bu sabah penceresiz  dev bir yatakhaneden,başucumda biriken seslerle  çıkmış gibiyim
Uyku sersemliği mi yoksa sesler mi başımı döndüren,gözlerimi ovuşturdum
Sanki yüreğim gözlerimde atıyordu/
Güneşi aradım tahtında
Görülen o ki  binlerce  parçaya bölünmüş
Birer parça düşmüş kırılmış hayat hikayelerinin üstüne 
İnsanların kalp atışlarını duydum yaşamla birlikte
Hüzne bulaştım
Bol köpüklü sabah kahvesi yaptım
Sever misin? 
Kesme şeker atmıştım bilmem şekersiz mi içersin? 
Sigaramın dumanı  tütüyor üstünde
Boğazımı yaktı her nefeste
Kınından fırlamış hançer gibi geçti zaman
Kum saatiyle yarışıyor sanki
Hızla dönüyor dünya ayaklarımın altında
Birazdan güneş tahtını yıldızlara bırakacak
Ay düşecek simsiyahın içine
Nerdesin? 
Bak çürüyor durduğu yerde gece
Örümcek ağı gibi sarmış  rutubet kokusu her yeri
Oyulan duvarlar ağlıyor
Duyuyor musun? 
Ben ağlamam dedim bu gece kendi kendime
Ağlarsam kurutamam gözpınarlarımı
Bir başlarsam durduramam, duramam
Karışmam bu gecenin siyahına
Ciğerlerim sökülür 
Yüreğim çıkar ağzımdan, tutamam
Bir kere Güneş taşla sevişti
Yağmur toprakla
Yıldız yıldız düştü sevinçlerimiz yüzümüzün oyuklarına
Çamurlarla yandı ayaklarımız
Ve ödendi düşlerin kalan taksitleri
Biliyorum haberin yok
Gelmedin ki
Gelseydin yitirilmiş başlangıçları bulurduk
Yüreğimin ışıkları yanardı
Kah gözlerimde, kah dudaklarımda yankılanırdı ismin
Hicran damlamazdı gecenin üstüne
Bulutları silkelerdik
Terinin kutsallığında sırılsıklam 
Geceye sığınırdık
Gece şahidimdir
Gelmedin..
Canan AKPINAR
30.09.2013
Değerli şiir dostuma teşekkürler...
kim bilir daha nelere şahitlik edecek gece, 
kaç şiir mahpus edilecek pıhtılaşmış duvarlara 
tek damla kanamayacak çatlaklarından, 
ve yine yazacak kırılası ellerim.. 
şiirle avunacak hece hece...(c.özanaç)



/Bu gece düşler sokağının lambaları sönüktü 
Rengârenk kelebeğin karanlıkta simsiyah gölgesi uçuştu/ 
Kuş kanatlarına takılmış özgürlüğün sesiydi duyduğu 
Onlarca griliği devirdi arkasında ve onlarca dört yol ağzını savurdu 
Çırılçıplak duygularıydı elinde sımsıkı tuttuğu 
Kan ter içindeki yalnızlığının ürpertisiydi teninde hissettiği 
Yaşamdan kaçarcasına ve hiç geçmemiş gibi bu yollardan 
Gözlerine dolan ayazlara aldırmadan 
/Düşler kâbusa döner miydi hiç haber vermeden 
Pamuk ipliğiyle mi bağlanmıştı umutlar/ 
Daha kaç yol ayrımı olacaktı ayaklarına dolanan 
Ve kaç sokak koşacaktı yalınayak kesiklerle 
Atılan her adımda donuyorken gecikmiş zaman 
Gökyüzünün buğusuna yazılmışken adı 
Silinmeden tutmalıydı o zamansız sevdayı 
/Gün ağardı, güneş doğdu kirpiklerin üstüne
Ve Aşk paramparça oldu kahverengi gözlerinde/
Bir bacağı kırık sandalye gibi düştü gözleri
Bin defa öldü bin defa dirildi…
.
Dost kaleme teşekkürler
Akreple yelkovan arasına sıkışmış zamanlarda, 
Topal bir sandalye koşar, düşlerin yardımına, 
Düşler sokağının lambaları sönük olsa da, 
Bir umut peydah olur yaşamın kıyısında..... 
Latif AKAGÜNDÜZ



/Düşünüyorum sustalı dayamış gibi beynime 
Susturucu takmaksızın duygularıma 
Soru işaretlerinden korkmaksızın/ 
Geceler ne zaman başlar, ne zaman kilitlenir kapılar 
Gecelerin sonu nasıl yazılır kırık uçlu kalemlerle 
Şu kupkuru gürültüler ne zaman saklanır yastık altına 
Ve ne zaman ölüm döşeğine yatar hükümlü hüzünler… 
Biz bu dünyanın neresinden geldik, nereden getirdik bu yalanları 
Küçük ceplerimize nasıl gizledik 
Nasıl her birine ayrı renk verdik 
Kimine karalar, kimine pembeler giydirdik 
Altında ezildiğimiz yaşamın üstüne 
Kürek kürek toprak attık 
Dönüp kendi çöplüğümüzde 
Neden gerçekleri aradık… 
Biz hangi mevsimde doğduk, rüzgâr bırakmadı peşimizi 
İtaatkâr köpek gibi taşıdık yanaklarımızda ellerimizi 
Binlerce nefes aldık parçaladık ses tellerimizi 
Sessizliğin içindeki ateş parçasını avuçladık 
Sustuk, bekledik, bırakıp kaçmadık 
Bakma ölü numarası yapıyor kayıp vakitler 
Geldiğimiz yerde öldüğümüzü bilmezler… 
Biz özenle büyüttük çiçeklerimizi 
Ve avuç avuç serpiştirdik baharsız iklimlere 
Umursamadık o iklimlerden gelecek yağmurları 
Saçlarımızın dibine sığışıp yattık 
Bir kez bile ıslanmaktan korkmadık… 
Şu gördüğün okyanuslar var ya 
Onlar da tanır bizi 
Alıştık dalgaların sesine 
İyoduyla kafa çektik 
İlk defa görmedik ki karaya vuruşunu 
İlk defa duymadık ki kükreyişini 
Köpüğünü yudumladık şampanya niyetine 
Yeri geldi en dibini bulduk şişenin 
En dibinde korkusuzca dolaştık… 
Biz uzun yollardan geldik arsız özlemlerle 
Başımızı çevirip geçmemiz ondandır 
Döktüğümüz yaşam kırıntıları 
Nasırlaşmış yorgunluklarımız 
Ve duyduğumuz kalp atışları 
Ufalanmış umutlarımız, acı bir şurup gibi içtiğimiz sevdalar 
Asi bir sarmaşık gibi dolanmışken eteklerimize 
Soyuldu derilerimiz 
Kaldık iskeletimizle! 
Sen misin hayatla oyun oynayan? 
Canan Akpınar
18.09.2013



/Yine bulutlar renk değiştirdi semalarımda/ 
Sanki gökyüzünde matem var 
Usul usul ağlıyor 
Hissediyor musun teninde gözyaşlarını? 
/Yine kayıp ilanlarında adım/ 
Buğulanmış camların arkasındayım 
Açsam penceremi 
Rüzgâr dolaşıyor saçlarıma
Bir bulut oluyorum sonra 
/Yine karardı şehir gün ortasında/ 
Yeşile elveda sesleri yankılanıyor yaprağın 
Dalına ah edercesine 
Öyle masum ki sesi 
Hazırlıksız mıydık ki Kasım'a 
Oysa! 
Üşürmü hiç yalnızlıklar
Gelmesi mi gerekir
Kızıl akşamlarla süslü baharlar? 
/Yine içime gömüldüm bugün/ 
Dünlerin özlemi döküldü üstüme
Gökyüzünde ki matem şimdi yüreğimde
Avaz avaz haykırmalıyım
Susma yüreğim susma
/Yine umut takıldı kirpiklerime/
Haber salalım Güneş'e 
Sızdırsın bulutların ardından ışığını 
Uyandıralım aşkları, derin uykusundan 
Sımsıcak ışığıyla varalım yüreklere 
/Yine yüreğimin kapısında nöbetteyim bugün/ 
Basıversem zile, açacak kapısını 
Gülücükler gönderecek her damla yaşa 
Susmaz biliyorum 
Susturmalı mıyım ki? 
Yoksa bıraksam mı avuçlarına 
Öp desem, sev desem 
Sahi! 
Öper miydin aşkla?



Her harf bir başka şehirden gelir 
Yorgun 
Bin türlü dar geçitten geçer 
Yol ayrımlarına serpiştirir eksik kelimeleri 
Onlarca sabah olur, tükenir onlarca akşam 
Gri bulutlar düşer sarı evrene 
Eylül 
Ayrılıklar mevsimi 
Herkes kendi şiirini alır yanına 
Girer ölü yapraklar sokağına 
Savurur yazdan kalan mavi kırpıntılarını 
Eylül 
Hüsranların mevsimi 
Her düş kendi içinde parçalanır 
Bir tutam hüzün, bir tutam ay ışığı gözpınarlarından akar 
Her insan kendi sesini bırakır geceye 
Gece vakitsiz ölür 
Eylül 
Düşleri yıkayan mevsim 
Her kıyıya uğrar lodos 
Göz gözü görmez olur 
Özlemler doluşur kumsala 
Serin dalgalar avutur 
Kırık bir kalp gibi durur yalnızlıklar 
Eylül 
Yalnızlığa liman olan mevsim 
Mevsimler uyur, mevsimler uyanır 
Yollar uzar, şehirler yasaklanır 
Dillerde hep bilinen şarkılarla 
Hüzünlere geç kalınmaz bu mevsimde 
Sustuğumuz an çalınır yarım kalmışlıklarımız 
Sabırsız acılar ve ıslak şiirlerce 
Eylül 
Yine firardayız bu gece… 
Canan AKPINAR
02.09.2013
Dost kalemlere saygılarımla...
Gün kısalır ufkun kızıllığında
Işığın yere dökülüşüdür toprağa
Aldatıcı sıcak bir yazdır zaman
Yaprağın sapındaki yalnızlık dalındandır
Sararıp yüz toprağa bakar
Adı eylüldür
Şiirden uzak 
Hazan mevsimi
*
Rıza Yıldız.
Bugün... 
Eylül güneşini sağ yanıma, 
Yanmış mor tepeleri sol yanıma! 
Aldım... 
Öyle ki ısındım! 
Eylül, gözlerimde büyüdü... 
Çıkar mı kulaklarımdan Atamın öğüdü! ______ Arif Tatar
'dalından memnun olmayan 
ölü bir yaprak düşer toprağa 
ve kafiye usulca şiire sokulur 
hüzünler biriktirmiş avuçlarında 
dökülür lisan ı Canan/ca, 
zamansa artık Eylül'ü vurur...' 
                           Latif Akagündüz



Neden bu Temmuz daha serin? 
Haziran’dan kalma küskün umutların bir oyunu mu bu.. 
Gri bulutlar elebaşılık yapıyor, dört bir yanım işgal altında 
Gökkuşağının her renginden birer parça daha yeni çalmamış mıydım oysa 
Hangi iklimlerden düştü bu simsiyah hicran, durup dururken kirpiklerime 
Sen diye onlarca kez kırpmamış mıydım? 
Kaç sen kaç ben vardık oysa gözbebeklerimde.. 
Yüreğimden taşıyor kelimeler arsızca 
Sözcükler dalga dalga yayılıyor evrene 
Sen… Damla damla düşüyorsun saçlarıma 
Göz çukurlarımda kırılıyor sevda 
Dudaklarımda yankılanıyor ismin 
Duymuyor musun? 
Cennet diye tutunduğum mavilikler soluyor tenimin sıcaklığında 
Güneşi istemiştim oysa 
Çatlak kadehlerin içine dolsun istemiştim. 
Her sensizlikte duvarlara fırlatıp kırdığım parçalanmış hayatımın içinden 
Yeniden süzülsün 
Göğsüme dolsun istemiştim.. 
Şimdi sen evrene düşen eksik kelimeleri topla 
Yarım bıraktığımız sayfamıza ekle 
Önce sen başla okumaya, bıraktığın yerden ben devam ederim nasıl olsa.. 
Uykum geldi yokluğun çöktü gözkapaklarıma 
İflah olmaz üşümelerim başladı yine 
Dünleri giydim üstüme… 
Sen sakın duyma dişlerimin birbirine vuruşunu 
Alnımdan akan kedere karşı koyuşumu 
Sen sis perdelerinin gerisinde kitabın eksik sayfalarını tamamla. 
Uyandığımda yeniden başlayacak rüya nasılsa 
Bırak şimdi yokluğuna beni, 
Avuçlarımda kırık dökük Çakıl taşlarıyla senden doğan nehirlerin kucağında uykuya dalayım 
Sessiz ol lütfen AŞKIM.. 
05.07.2013



beni her kaçışımda arama
bilki; 
sevgimle boğmaktan korkarım seni
ben arada bir giderim
azat ederim yüreğimden seni
hani bulur ya nehirler denizleri
bulurum bende sensizlikte  bile seni
sonra çıkar gelirim ansızın
yeniden sevmek üzere seni



Kırık dökük tahta bir sandıktaydı 
Düşlerim...
İnci tanesi gibi dizdiğim
Bakıp bakıp iç geçirdiğim
Koca bir yürekle dilediğim
Kenarları oyalı karbeyaz bir bohçadaydı
Umutlarım...
Anamın dilindeki dua
Gözlerindeki nurla ektiği
İlmek ilmek işlediği
Hayat...
Hiç mi acımadın
Düşlerimi mezar
Umutlarımı toprak ederken...



-Gece yıkanır tüm sözcükler, gece yıkanır yürekler, gece çözülür saç örgüleri, düşer omuzlara simsiyah saçlar-
Uzak diyarlarda batan güneşin uçları dokundu kar beyazı bulutlara
Bu gece turuncuya döndü gökyüzü
Katran karası gecelerde çakmaktaşı gibi parlayan yıldızlara istiflenen hüzünlerin isyanı yankılandı evrende
Felçli bedenlerde atan yorgun kalplerde yoğruldu  ıslak  özlemler 
Nefesler bırakılıp tutuldu tutsak sevdalar 
Biz
Karıştık öyle bir karıştık ki 
Turuncu ve mavinin kollarında 
Denizden gelen rüzgarların öfkesi  çözdü saç örgülerimi
Ay ışığında yıkanan yaşlı dalgalar dolandı ayaklarımıza
Yosun kokusu sindi tenime turuncuya bulanmış bu gece sonunda
Gözlerim devrildi biraz mahcup, biraz masum
Islandı sözlükteki tüm kelimeler 
Yıkadık evreni yıkandı gece...
Canan AKPINAR
Dost kalem Nehir Özen'e teşekkürler..
deniz, sahil, gece ve ay 
tüm bunları besleyen 
bir güzellik indi suya, 
daldırdı ayaklarını 
köpük köpük ay ışığına 
çözüldü belikler 
yıkandı gece ile eşdeğer 
kara kapkara belikler.. Nehir....



/Benden daha mı çok sevdin akşam güneşini 
Benden daha mı çok sevdi rüzgarlar gülüşünü/ 
Fırtınaya eşlik eder deniz dalgalarıyla 
Köpürdükçe vurur kıyılarına hırsını alırcasına 
Köpürdükçe aşar sınırlarını 
Ulaştığı toprağın rengini bozar 
Yeşiller kahverengiye dönüşür 
Doğa kiminle yarışır kiminle uğraşır 
O dalgalar ki yutar insanı 
Bilirsin o rüzgarlar çırılçıplak bırakır ağaçları 
Ağaçlar soğukta titrer 
Kalan son yaprakları düşer yol kenarlarına 
Çürür tıpkı umutlar gibi 
Isıtır mı sanırsın içimi kış güneşi 
Şimdi söyle fırtına sevilir mi? 
Kuşlar gün doğumlarıyla başlar şarkılar söylemeye 
Suskunluklarını geceye emanet eder 
Akşam güneşinin yalancı sıcağına dek 
Özgürlüğe kanat çırpar şen şakrak 
Karanlık inince tül gibi gözlerine 
Şarkılar biter umutlar gibi 
Şimdi söyle karanlığı kim sever? 
/Benden daha mı çok sevdin güneşin rengini 
Benden daha mı çok sevdi yalan sözlerini/ 
Bilirsin her mevsim görülür güneşin tüm renkleri 
Kuzeyde bırakma üşüyen ellerimi 
Bak bütün mevsimlerin hüznü yapışmış gözlerime 
Yakıştır bir mevsimi artık bana sevgili



Yağız bir delikanlıydı boylu poslu
Bıyıkları yeni terlemiş
Gözü pek cesur
Dünyayı o yaratmış

Narin mi narin genç kız
Giymiş mini eteğini
Gözlerinde sürmesi
Yanakları al al birde pudralı
Ayaklarında annesinin  ökçeli ayakkabısı

Yüreklerinde bir çarpıntı
Dalgaların kıyıyı döverken çıkarttığı ses kadar gür
Gözlerinde bir pırıltı
Ay ışığını kıskandıran

Yolları kesişti
Dil lal oldu 
Gözler konuştu, indiler yüreklere
Damla damla çoğaldılar
Sonra elleri kavuştu
Tenlerinde bir sıcaklık ki sorma
Hissettiler işte  o an aşkı

Bu kadar mıydı aşkın tanısı? 
Hayat böylemi pembeydi
Hemde toz pembe
Destanlara konu aşk kolaydı yüreklerde   

Yok muydu bu aşkın acısı? 
Sessizlik bozuldu ansızım
Zaman fısıldadı kulaklarına

Daha zamanı var...
Daha zamanı var...



/Ay veda etmişken geceye 
Merhaba diyecekken yeni bir güne/ 
Sabahın ilk ışıkları yandı odamda 
Senin kokun sardı bedenimi 
İncecik tül gibi.... 
Kaçıncı geceden kalmaydı solukluğum 
Kaçıncı yüzyıldan kalmaydı yüreğimdeki çarpıntı 
Martının kanatlarına takılmış, düşmekten korkar gibi lacivert denizlere 
Öyle ürkekti titreyişi, öyle çekingendi maviliğe sarılışı 
Kar düşmüş dağların zirvesinden yankılandı tanıdık olmayan bir ses 
Korkma dedi! 
Bir damla suda boğulmazsın,acıtmaz ki tenini 
Binlerce tohum gizli gözbebeklerinde kahverengi 
Serpiştir gelen bahara 
Çiçekler açsın en kırmızısından 
Çiçek koksun saçların...
/Sabahın ilk anları 
Parmak uçlarımda teninin sımsıcaklığı/ 
Bu sabah alevler arasında kaldı yüreğim 
Bir hasret ki sorma duvarlarda parçalanan 
Düşler umut dağıtıyor bedava 
Hazırlıksız yakalandım sağanak sağanak yağmura 
Doludizgin çocukca dolandı yüreğine elim... 
Birden davetsiz fırtınanın sesi duyuldu 
Camlarımı kırdı rüzgar 
Cam kırıklarıyla kesildi kelimeler 
Bütün martılar sustu 
Deniz miydi dalgalanan, bu dalga sesimi kıyılara vuran 
Başka bir yeryüzüne mi doğdu güneş? 
Yine kırıldı kapılarım alacaklar düştü peşime 
Terk etti bütün masumiyet 
Bırakmadı ki biraz şımarayım 
Ürkekti ya hani yüreğim, 
İsyan çıkarttı dört bir yanımda ateşler yaktı 
Yandı üzerime örttüğün tülüm 
Bir içimlik sigaranın dumanında kaldı mutluluk 
Odamda yanmış çiçek kokusu ve darmadağan olmuş düşler 
Suskunluğun koridorlarında yine sensizlik... 
19.02.2013
Dost Kaleme saygımla...
Sebepsiz mi? 
Suskunluğum! 
Ayın gözlerine bakıp o söylediğini... 
Ne çabuk unuttun! 
Hep gece şahidim derdin! 
Geceden gündüze rüzgârı üflerdin... 
Biliyorum yine bir dilek tuttun! 
Gözlerinden bunu anladım... 
Sevdiğim... 
Bugün her şeyi yağmura bırak! 
Gitsin... 
Gidebildiği yere! 
Ne bulduğunu söyleme! 
Issız çöllere! 
İlkbaharda sor düşlerime... 
Sonra yakından bak! 
Söyle gözlerime! 
Suskunluğun... 
İçimde sensizlik! ______ Arif Tatar



Hadi gel
Gri olsada bulutum ol
Yağ topraklarıma
Bitsin kuraklığım...
Hadi gel
Gece gündüz demeden
Gir penceremden
Dağıt karanlığımı
Dinsin yalnızlığım...
Hadi gel
Gönül hırsızım
Fırtınam ol tozu dumana kat
Gitsin dinginliğim...
Hadi gel
Gönül  bahçeme
Özlemle  büyüttüğüm çiçeğim
Hadi gel,vakit varken gel...
Dost Kalemden
Sen sevgili zamana aldanma 
Bak bitti bitmez dediklerimiz 
Geçti geçmez dediklerimiz 
Hadi sevgili ne olur gel bize 
Hadi gel, vakit varken gel...@Sondefa



Aniden şimşekler de çaksa gözbebeklerimde
Toz duman olsa ortalık, fırtınalar kopsa 
Renkler kaybolsa; bir siyahla beyaz kalsa
Ya da çöl olsa, kurusa dudaklarım toprak gibi.
Dallar da kurusa
Yapraklar dökülüp sürüklense yerlerde
Dalgalar dönse sırtını sahile
Ve bir daha doğmasa güneş battığı yerden
Yani ansızın gelse de kıyamet
Tutulası ay gibi tutulamazdım sana
Hiçbir şey sebepsiz değil aşkım

Hiçbir şey sebepsiz değil
Boşuna kapanmadı kapılar
Boş yere lal olmadı bu gönül      
 Ay gibi tutulmadıysam sana  
Yangınlar boşa değil
Yanaklardan sessizce süzülen yaşlarda öyle.
Anlayacağın
Kalp kırıklıkları, çatlaklar sebepsiz değil.
Sürgüsünü çektim gözlerimin
Mühür vurdum dudaklarıma
Sorma bana ‘neden? ’ diye    
Hiçbir şey sebepsiz değil
Hiçbir şey sebepsiz değil AŞKIM.



Bırakın şu karanlıktan 
Ben çıkmak istiyorum 
Yeni için eskileri 
Vurup yıkmak istiyorum 
İhsaniyem dolu yara 
Günümü istemem kara 
Aya çıkıp yıldızlara 
Ordan bakmak istiyorum 
Ağzım bağlı olamaz bu 
Hani demokrasi bu mu 
Çıkarın şu kanunumu 
Açım ekmek istiyorum 
İhsaniyem dolu yara 
Günümü istemem kara 
Aya çıkıp yıldızlara 
Ordan bakmak istiyorum 
Şapkamı çıkarmam puta 
Dost ararım elim tuta 
Tepemdeki her buluta 
Yumruk sıkmak istiyorum 
İhsaniyem dolu yara 
Günümü istemem kara 
Aya çıkıp yıldızlara 
Ordan bakmak istiyorum 
Yetsin zulme benim kinim 
Dert bir iken aştı bini 
Kentin tekmil bilimini 
Köye sokmak istiyorum 
İhsaniyem dolu yara 
Günümü istemem kara 
Aya çıkıp yıldızlara 
Ordan bakmak istiyorum



Mavi,yeşil,kahverengi,
Dört element bir arada.
Yaşam için gerekli,enerji,
Mavi gökyüzünün rengi.
Yaşam için hava gerekli,
Gökyüzünün şavkı vurmuş denize,
Rengini vermiş suya.
Olmazsa olmazlardan biri,
Yaşam için su gerekli.
Yeşil,doğa,ağaçlar,orman,
Oksijen deposu,
Ve cennetin rengi.
Kahverengi,çoğu kişi sevmez bu rengi,
Ama toprağın rengi.
Aslında bu bizim rengimiz,
Mayamız topraktan gelir,
Topraktan geldik toprağa döneceğiz
.Sevmeliyiz biz bu rengi.



Sokak çocuklarıydı onlar
Kaldırımlar kuş tüyü yataklarıydı
Yıldızları örttüler üzerlerine
Ay gülümsedi sessizce
Rüzgarlar fısıldadı ninni  söylercesine
Siyahtı..
Ayazdı..
Yorgundu..
Sokak çocuklarıydı onlar
Güneşe dönemediler yüzlerini
Minicik elleri
Kocamandı yürekleri
Kirliydi yüzleri ama
Işıltılıydı simsiyah gözleri
Nöbetti..
İsyandı..
Açlıktı..
Sokak çocuklarıydı onlar
Dikenli tellerle çevrili duvarları
Volta atıyordu bir bir umutları
Ama masumdu dilekleri
Özlemdi..
Acıydı..
Sürgündü..
Sokak çocuklarıydı onlar
Çirkindi gördükleri
Geceye sığındılar
Bükülmeden ayakta kalmaktı
Hedefleri
Kavga
İlk öğrendikleriydi
Ve ilk kavgaları
Hayatın ta kendisiydi
Sokak çocuklarıydı onlar
Sokağın çocukları...



/Güneşi uyandırmamak için 
Ayakuçlarıma basarak yürüdüm gecede, sessizce/ 
Yıllanmış düşlerin karşısında delice kırpışıyorken gözlerim 
Yıldızlar kaldırım taşlarına tutuyordu ışığını 
İçimde akıp giden bir nehir gibi sen öylesine lacivert 
Aklımda adının bütün harfleri silik bir dansa kalkıyordu 
/Karanlığın bir ucunda sen üflerken sigarını, 
Diğer ucunda ben içime çektim dumanını 
Sen doldun ciğerlerime/ 
Kaygısız notalar uçuştu ortak bestemize dair 
İçimdeki gizin sancısı duyulmazdı nasılsa 
Şimdi çıkarabilsen denizin diplerinden yosunlaşmış tortuları 
Dökebilsen arka sokaklara gecenin bir yarısı 
Ve ben bilsem ki aşk geçmiş bu yollardan 
Bulabilsem seni gecenin içindeki onca kalabalık arasından, 
Sabaha kalmasam 
/Titreyen dudaklarıma vurduğum mühürle sustum 
Islak yeşil yaprakların üzerinden aldığım 
Bir tutam ay ışığı bana kaldı/ 
Yağmur ormanlarında gezindim, alev alev yakarak özlemlerimi 
Binlerce parçaya böldüm geceyi 
Binlerce yokluğun düştü yine avuçlarıma 
Binlerce sen ve yorgun düşlerim



bu gece
başucumdaki  karanlığıma eşlik eden yalnızlığım
ve  öksüz  özlemimle
akreple yelkovanın kovalamacası bitmeden 
kıyamet sofrasındaki  ateş topunu
avuçlarıma alıp
usulca öpeceğim
sen diye 
dokunacağım saçlarını okşarcasına  sessizce
ve susacağım  duymayacağını bilerek.



Esrik rüzgarların gülüşüyle dökülür nisan yağmurları 
Bütün kıyıları yıkar gözü dönmüş şimşeklerin eşliğinde 
Ve bütün sözcükler yıkanır arınır hüzünlerden 
Baharın gelişiyle turkuaz kuşları çepeçevre sarar geceyi 
-Bakma bahar geliyor ama yalnızlık yine tam karşıda bütün ihtişamıyla 
Sen bozma moralini çevir ela gözlerini 
Ve sakın duyma suskun çığlıkları 
Canın sıkılmasın e mi- 
Gecelerin ayazıyla dolar en sıcak düşler bile 
Sabahlara kadar uzanır bütün gölgeler 
Ateşten suskunluklar basar teni 
Bilsen ki mevsimlerden bahar, yağmurun bitişine daha çok var 
-Yeni umutlar yolda renk değiştiriyor zeytin dalları 
Sen bozma moralini, geceye sığındık,duyma cama vuran yağmur damlalarının
paramparça olan  sesini- 
Uyurgezer düşler duruyor buharlaşmış gözlük camlarımda 
Düş mü rüya mı anlamadım gitti 
Bahar mı şimdi 
Nisanın eteklerindeki…



ne olur bozulmasın bu sihir
bozmayalım
bir sonrası olmayacağını bilsekte
aynı rüzgarın önündeki yapraklar gibi 
ahenkle savrulalım hayatın kollarında
gecikmiş mevsimlerde doğan güneşin
mutluluğunu yaşayalım
bir yaşlıya gösterilen hürmet gibi esirgemeden
çok görmeyelim nefesi kendimize
kör kurşunla vurulup düşen özgürlük savaşcısı gibi
gururlu, mağrur yaşayalım
hapis hayatlarımızda özgürlük türküleri mırıldanarak
imkansızlığın içindeki  ışığı yakalım birlikte...
çöl topraklarının kısırlığında inadına yaşam savaşı veren
çiçeğin tutunma savaşı gibi cesurca
yanacaksak aynı ateşte yanalım başımız dik
dar sokaklarda sıkışıp kalan hayallerimizi yaşatalım
aşkla
mutsuzlukları toplayalım yüreğimizin kumsalından 
atalım okyanusların dipsiz kuytuluklarına 
umutla
gecenin esrik sarhoşluğunda
şarkılar söyleyelim çocuk yüreklerimizle
dokunalım bulutlara
ağlatalım
ıslanalım sırılsıklam
bak düş kırıklıkları döküldü
çocuk sevinci bilyeler gibi yuvarlanarak yerlere
haydi
gözbebeklerini bırak belleğimde
kalp atışlarımızın eşliğinde
teninin buğulu kokusuyla birlikte



Bugün de kırılmadı zincirler 
Gün duman duman 
Sözcükler düğüm düğüm 
Kahretsin 
Yine kilitlendi mi bütün kapılar 
Çıkış yok mu şimdi Hazirandan 
Gitme zamanıydı hâlbuki 
Şimdi hangi halkalardan geçecek zaman 
Bugünü de erteledik yarına 
Umut olduğundan değil ya 
Ne kadar keskin bıçak varsa hepsi dayanmış gibi gırtlağıma 
Kesti kelimelerin yolunu, kapandı dudaklarım 
Tam zamanıydı şimdi 
Ağlatmadan şiirleri 
Çocuk sevinçlerini kırıp dökmeden 
Bütün arsız duyguların haddini bildirip 
Tası tarağı toplayıp gitmeliydim şimdi 
Bu şehrin sesi boğuk 
Bu şehrin sisi yakıyor genzimi 
Bu şehrin her köşesinde is
Her köşesinde yanan aşk var
Bu şehrin ihanet pazarında ölü doğar sevdalar 
Gitmeliydim bugün 
Ayaklarıma dolanmadan Haziran 
Bütün masum rüzgarları 
Ve Nisanda yağmayan yağmurları bırakıp 
Geceyi yakıp yıkıp 
İçimin aykırı ırmaklarında 
Ölmeliydim 
Niye durdurdun beni Haziran 
Bak bütün şehirler uyanık.. 
Canan Akpınar
02.06.2014



/Gidişler kusursuz olmaz,gidişler serin olur Kasım gibi 
Şimdi indir gözlerini kendine,gör bak kendi yüzünü/ 
Şu gördüğün sokağın yanan lambalarına aldanma 
Ve dokunma sakın 
Parmaklarının izi çıkar 
Tozludur 
Bu sokağın köşe başlarını arama 
Aşkla çarpışamazsın 
Sakın kaldırım diplerine oturmaya kalkma 
İzmarit doludur ağır kokulu 
Ve mazgalların üzerinde yürüme 
Ölüm kokusu siner üzerine 
Bu sokağın 
Beton kaplı yollarında binlerce tükürük izi 
Bilmem kaç ciğerin kanı var 
Kaç intihar sesi 
Bu sokakta  gözlerden iri gözyaşlarının sesi var 
Gözkapaklarının köşelerine sinen yalnızlık 
Solgun yanaklara düşen buz gibi çizgiler 
Darmadağanık düşler 
Güvenme sakın rüzgarlara da
Onlar ki sararmış yaprakların aralarından açar yollarını 
Çıplak gövdelere dalaşır 
Ve ondandır genç kızların savrulmaz hiç saçları 
Bu sokakta aylardan Kasım 
Ondandır pencere kenarlarındaki çiçeksiz saksıların ağıtı
Ondandır yıkık kentlerin ürkütücü uğultusu 
Boşuna sıkma yumruğunu 
Güneş ulaşabildiği sokaklara gönderir ışığını 
Gidişler sebepsiz değildir, gidişler ölüm 
İndir şimdi gözlerini gözlerime bak 
Kasım gibi..
01.11.2013
Dost kaleme teşekkürler..
kasım gibi bakar gözlerin 
yaprak yaprak düşer rüzgarların eteğine sonbahar 
sonra sen düşersin karanfil kokularına sokakların 
telefonlar düşer boş odalara 
mektuplar çalmaz olur kapıları...N.Y
Yel vurdukça, beşer-onar iniyordu yapraklar, 
Alleben deresi yaza nispet dupduru akıyordu, 
Sigaraya daha yeni alıştığı her halinden belli, 
onbeş-onaltı yaşlarında bir delikanlı kız arkadaşını, 
Sevgilisi olması için nasıl azarladığını, 
Bir başka arkadaşına öfkeyle anlatıyordu, 
Şalvarının üstünde renk renk çizgili penyesiyle, 
Yaşını-başını da almış(odun diyeceğim ama ağaçlara ayıp olacak) 
Bir yaratık toprağa tükürüyordu. 
Bilmiyor ki yerin dibine geçtiğinde, toprak ona nasıl tükürecek. 
Acaba ağaç olmak mı gerekti, 
Yani ağaç olmak daha mı iyi olurdu ama yok, 
O da bir şeye yaramaz, ya yol geçerdi olduğu yerden, 
Ya da ne bileyim işte kesilmesi gerekirdi bir başka sebepten. 
Onunda kendince dertleri olurdu kuşkusuz, 
Ya gelmeyen kuşlar, ya da bitmeyen kışlar. 
Hasılı hiçbir şey olmak en iyisi, hiç bir şey ve hiç kimse. 
Çünkü her şeyi yerle yeksan edecek, 
Bir sebep çıkar mutlaka. 
Hatice AK
'Sanma ki her gidişin ardından 
yalnızlık sen gibi kusursuz kalıyor, 
toplayıp dökülen yanlarımı devşirerek 
içimde her bahar yeşeren umutlarla, 
sevdanın berr/Ak pınar/ları akıyor, 
dökülen yapraklarla dostluğum 
her kasımda yeniden başlıyor' 
                                   Latif AKAGÜNDÜZ



bilir misin
kaç kez geldim kapına
ve kaç kez çalmadan döndüm
bilir misin
hayal kahvende kaç kez yudumladım seni
sensizliğinde
bilir misin
kaç kez cenneti soluduğumu düşündüm
ve kaç kez yandım
cehenneminde
bilir misin? 
Dost kaleme teşekkürler
Nerden bileceksin; 
Canan/da canın kaybolduğunu, 
girmediğin gönlün hasretliğini, 
ve açık yaralarımdan sızarak pınarlarım 
söndürürken cehennemin harını, 
yanmadığın ateşi; 
nerden bileceksin! ! ! 
 Latif AKAGÜNDÜZ



Biliyorum, konuşucak birşeyimiz yok
Ama yinede gözlerini al gel
Elindeki yarayı, suskunluğunu, acemiliğini
Beni biri severse inanmam 
Seni biri severse utanırsın 
Bilmediğin bir hastalığa acımak gibi bile olsa gel
Biliyorum konuşucak bir şeyimiz yok
Ama ızdırabım sende, mutlaka alda gel...



Gönül arınır, bütün düşüncelerden,
Dağılır fikirler, hallaç pamuğu gibi.
Gönülde saklanan gizli hazine,
Vakti gelince gider kendi yerine.
Dökünce içimi, boş olur gönlüm,
Edemem hiç birini tahkik ve tahlil.
Bâzıları o zaman bana kızıyorlar,
"Niye yazmıyorsun hiçbirşey, diyorlar.
"Vaktim yok, diyorum onlara, Zaman
bulamıyorum yazmağa. Nasıl ki,
cüzdanınızın dibinde, Bilirsiniz
olmadığını bir korusun bile,
Dilencilere dersiniz "Bende bozuk yok
işte böylece ben de derim: "Vakit yok!



Az sonra güneş yerini Ay’a bırakacak
Ben benimle,ben seninle baş başa kalacağım.
Sessizlik sensizlikle birleşecek
Karanlık ruhumu diriltecek
Ayaklanacak  tüm duygularım
Teker,teker sorgulayacağım
Az sonra gün bitecek
Yüreğim kabuğuna çekilecek
Yaşıyorum sanacak herkes
Ben benimle ben seninle vedalaşacağım…
Zaman koşacak yine benim hatırıma
Güneşin doğmasıyla batması an olacak,
Her güneş batışında Her karanlık çöküşünde
Aynı sahnede aynı oyuna Yine yalnız devam edeceğim…
Ne haykırışlarım duyulacak
Ne gözyaşlarım kuruyacak
İçimdeki kükreyen ses
Fısıltıya dönüşecek
Ben benimle ben seninle kaybolacağım...
Dönme dolap misali ömrüm
Ben her gece,
Dilimde aynı şarkı,
Yüreğimde aynı acı
Ellerimden uçup giden
Yıllarımın ardından
Ben benimle ben seninle 
Bakakalacağım…



Kalbimin mahkumuydun
Ne ellerinde zincir
Ne ayaklarında prangalar vardı
Olmadı
İsyan çıkarttın
Azat ettim
İşte yoksun....



Ayak izlerimi bırakmaktan korkarak adımlarken sessizliği 
Sağır eden yağmurla karşıladım geceyi 
Hangi şiir dökülür şimdi 
İçimizin yağmurlarıyla birlikte gümüş rengi 
Oysa okumadan geçmeyelim istiyorum damla damla 
Akan saniyeleri 
Sokağın ağzından usumuza yapışan tüm küfürleri savuralım 
Çıplak duvarlara 
Sonra çıkalım gıcırtılı basamaklardan terasa 
Dilim dilim süzülen ay ışığını yakalayalım 
Gölgelerimizin üstünde 
Yutalım dilediğimiz kadar sonbahar rüzgârlarını 
Ne dersin? 
-Ayazda kalmış çiçeksiz uçurum kenarlarında 
Hayal misin gerçek misin tam da yanı başımda- 
Hüznün çöplüğünden yükseliyor uğultu 
Geçtiğim sokaklarda siliniyor güneşin izleri 
Karanlığı tutup sıkmak istiyorum bulaşık ellerimle 
Dökülsün üstümden ağır geliyor sensizlik 
Sokul yanıma tut kaldır beni temizleyelim 
Ne dersin? 
Boğazımda tıka basa üst üste dizili sözcükler 
Her harf yorgun ve de korkak bekliyor öylece 
Beceremiyor çıkmayı bir türlü 
(Kısık çok kısık sesim biliyorsun)
** 
Artık 
Delik deşik özlemler çınlıyor kulaklarımda 
Diri diri gömüyorum çığlıklarımı 
Bastığım yer kayıyor ayaklarımın altından 
Çığ düşüyor içime 
Duyuyor musun? 
16.10.2014



Bir kelime bulsam… 
Yalnızca bir kelime… 
Sadece birkaç harf barındıran... 
Öyle bir kelime olsa ki: 
Uçuşan…savrulan…dokunamadığım… 
Her bir hücrede tutamadığım… 
Duygularımı anlatsa… 
Onlarca sayfadan oluşan 
Anlatımların bile kıskanacağı… 
Tattığım, ama adı belirsiz… 
‘Ben’le birlikte var olan duygularım… 
Sadece sana…Onları anlatsa… 
Bir kelime bulsam… 
İçimde kalmasa… 
Dilden dökülen olsa…Bakışta sezilen… 
Yüzdeki ifadede, gökteki Ay gibi… 
Görebilmeni sağlasa…duygularımı. 
Tutamayacağını bilsen de… 
Bir kelime bulsam… 
Yokluğunda bile varlığını bildiğim… 
En derinlerde bulduğum  SANA… 
Var olanı anlatsa…anlatabilse.. 
Bir kelime bulsan… 
Arkadaşım…! 
Yıllardır  bulamadığım… 
Sen bulsan… 
Bana söyler misin adını?



/Irmağa düşen damlanın melodisi yoktur demiştin
Okyanuslar orada duruyor tam bıraktığımız yerde
Şimdi binlerce damlaların sesi yankılanır boş sahillere/
Sahilde soğuk kum taneleri
Kumlarda  kalan bir avuç tuz
Onlarca şiir kırpıntıları
Etrafa dağılmış kırık  sözcükler
Şimdi öksüz
Biz yüzümüzü sokağa çevirdik,ıssızlığımızla 
Gözümüzde biriken tonlarca hüzün
Ellerimiz yağmurlu
Bakışlarımız  buz
Harp çıkmışcasına  gürültü geliyor kaldırımlardan 
Yabancıların ayak izleri, çamurlu
Ve sesler çökmüş köşe başlarına 
Elleri çeplerinde gezginci,yalnızlık çalıyor dudağındaki mızıkasında
Gece avaz avaz 
"çok bekledim gelmediniz"
Hadi gel de  duyma
Hadi gel de  çıkartıp atma eskimiş gülüşleri
Şu palyaço maskesinden kurtulma
Tanıdık merdivenlerden ağır ağır inme
Kilere bakma şimdi  kalan umutlara
Akan lavları temizleme
Bakma Leopar desenli duvarların suskunluğuna 
Kül rengi cendere gibi duran ağır havaya
Biz bırakalım yosun kokusunda  kalsın yine sözcükler
İn cin top oynasın gecenin ortasında
Nasıl olsa sezonu kapandı kıyıların
Yağmur mu başladı? iyi ama mevsimi
Camları kirletecek bak şimdi
Dur hemen gitmeyelim muhteşem olur melodisi
Kalırsa bir parça sağlam yerimiz
Yanan çemberin içinden atlayan kaplan gibi çıkabilirsek 
Ve  dökülüp saçılmazsa kurşun geçmez yüreklerimiz
Karlı bir dağ gibi vakur
Islanabiliriz
Gece bağırma! 
Güneş çoktan kendini soğutmaya daldı okyanusa
Biz şimdi geliriz..
Canan AKPINAR
20.10.2013

Dost seslere teşekkürlerimle..
İnsan denizi neden sever ki, 
yağmuru, gölü, dereleri. 
Çünkü onlar hep canlıdır, 
hep canlandırır, yorulmak nedir, 
uyku nedir, uyanıklık nedir, bilmezler 
dert de değildir onlara, fark bile etmezler. 
Güneş bulutların arasında, 
sarılmak için nasıl çaba harcar 
mavileri gördükçe, yol yol, 
pare pare, buram buram. 
Hava küf koksa ne yazar, 
limon çiçeği koksa ne yazar. 
Bu ışık bu gizem, bir onlara, 
bir de ayla denize has. 
Ay doğunca üstüne, 
ışıl ışıldır yakamozlar, 
gümüş bir yol bulup, 
gökyüzünde gezintiye çıkarlar. 
Denizde kum, ırmakta çakıl, 
derede söğüt dalları ve yosunlar 
hep bir şeyler bekler dururlar. 
Gel gör ki; 
Bekleyen beklemeye devam ederken, 
habersizdir beklenen, beklendiğinden. 
Sayın AKPINAR sonsuz başarı dileklerimle 
Kutluyorum sizi ve şiirinizi. 
Hatice Ak
Olsa da önümde karanlık gece... 
Kumları savurur gözlerime nemli rüzgar... 
Yola çıktık bir kere, dönemeyiz geriye... 
Müjdeyi ver önce denize... 
Karanlığa aldanmasın! 
Güneşin ellerimizde! 
Müjde! 
Gülde gül, gül de 
Son seda, sevgide! ______ Arif Tatar



Çok uzun bir yol geldin tek bir selamla
Yırrtın  karanlığımı güneşim oldun
Hayaller masallarda gercekleşirdi
Dokundun yüreğime gerçeğim oldun
Bilemedim  bu rüya hemen geçecek
Aşkının sihiri çabuk bitecek
Yaz geldi sanırken gönül bahceme
Kara kışa beni mahkum edecek
Gelişler aşkın ta kendisiydi
Vedasız gidişler  neyin nesiydi
Bahcemde kalmadan bir mevsim bile
Tek bir söz edip gidişin niye
Terketmek için mi gelmiştin bana
Geçerken bir selam vermek için mi?



Hafif meşrep kadınların yüzleri eşlik ediyor 
 Umutların ırzına geçen serserilere 
 Ve hiç durmadan konuşuyor gece 
 Sen sus ve dinle 
 Acılar öğütülür o sıra sabır taşlarında 
 Ve yarım bir öpüşle dağılır 
 Puslu hava 
Suyun izlerine aldırma 
 Güneşin elleri değecek nasıl olsa bir gün 
 Kızıl saçlı umutlara 
Şafaklar sökülür 
 Biz büyürüz 
 Yüzyıllık ağaçların kökleri gibi 
 Ve hiç kapısı olmayan kentlerden geçeriz 
 Rengarenk uçurtmalarla 
İçimizi martılara dökeriz

Sonsuz teşekkürlerimle...
Gün geceyi yırtarken,şafaklar kızıl koyu 
Çok eskilerden gelir,yarım öpüşün soyu 
Güneş ile yürüdük, birlikte bir ip boyu 
Şu kapısı olmayan,kentleri sokak sokak -İbrahim Kurt



Daha dündü dudağının kenarına sığınışım ve soluyuşum günahlarımı 
Bu gün yabancı şehirlerin gürültüsüne karıştı nefesimiz 
 Sanki aynı kahırlı kelimeler yapışmış dilimize 
 Aynı bulutlar kaplamış göğümüzü 
 Bu sapır sapır dökülen ne üstümüze… 
Değmese miydi kanatlar gökyüzüne 
 Kırılmaz mıydık acaba 
 Ettiğimiz yeminler sıcaklığını korurken 
Şahit olmasa mıydı susuşlar 
 Giymez miydik şimdi simsiyah kazaklar 
 Isıtan kış ayazının üstüne… 
(Rüzgârlar göz doldurur güneş değince tene 
 Bulut düşürür sekiler boş evlerin önüne)
Ben ne şiirler bilirim oysa gölgesiyle yürüdüğüm 
 Ne gecelerden geldim kenarında beklediğim 
 Ne hayatlar bilirim körkütük sarhoş 
Ve ne kavgalardan çıktım bölük bölük ayaklanışlar 
 Kıt kanaat geçinen yüreklerin mürekkebiyle 
 Gözlere çekilen simsiyah sürmeler bilirim bir de… 
Hiçlik mi bu 
 Son yürüyüşüm mü? 
(Kimini yalnızlıklar doğurur, kimini aşklar)
Kesik bütün yollar şimdi 
 Dil lal…



-İşte yine başladı
Göz gözü görmeyecek kadar yol ayrımlarında
Damlalar-
Sıkı sıkı kapattım tüm pencereleri
Ne azgın rüzgarlar girebilir
Ne tek bir yağmur damlası
Islanmayacağım
Kararlıyım çıkmayacağım sokağa
Ne uzatırım artık ellerimi
Ne cevaplarım kaldı duyduğum seslere
Karanlıkta gölge aramak niye? 
Eskimiş radyonun  çevir düğmesine gitti elim
Radyo eski olsa da şarkılar hep bilindik
Arabesk çekemem hiç günümde değilim
Biraz pop dinleyeceğim
Perdeler çekili değil gözlerim düştü yine 
Yağmuru izliyorum sessizce
Hiç sahte sevmemiştim ki
İçimde gökdelenler gibi büyüyen sesler
Yarı dalgın yalnızlık 
Boş ver dedim  kendime
Bırak kırmızılar mavilerle dalaşsın
Bırak yuvarlanarak düşsün güneş denize
Bırak hayalet gibi dolaşsın umutlar başka pencerelerde
Bırak dalgalar oynaşsın kıyılarıyla
Rüzgarlar tüketsin yaprakları
Sen yağmuru izle 
Sana ne
 Sahi kim söylemişti? 
"Aşk ölümsüzdür" diye
Yağan yağmurun şakası yok bilirim
Bilirim çakıl taşlarının da soğuduğunu bu mevsim
Bilirim göller mavi olsada çamurludur dipleri
Bu ellerimdeki izlerin sebebi belli
Suçlu kırmızı ile maviler
Neden sıkı sıkı tutmuştum ki
Bu ani gürültüleri kaldırmıyor yüreğim
Ha çıktı ha çıkacak gibi gümbür gümbür çarpıyor
Bir duyan olsa şimdi
Dünyayı yakmak için koştuğumu zanneder
Şimdi ayağa kalkmalı kapatmalı perdeleri
Ve unutmalı kapalı perdeler ardındaki hayatları
Bütün ışıkları yakmalı  sabah oluncaya dek
Radyonun sesini açmalı iyice
Bir sigara yakmalı
Hazır çayın sıcaklığı karışmışken dondurucu havaya
Acele etmeli
Oysa bir nefes olsaydı gölgesinde şiir okuyacağım
Ama yok ki
" bas geç üstümden gece"
İçtiğimi zehir etme
Sırası mı şimdi
Canan AKPINAR



Temmuzlardan biri 
 Gök yine çivit mavi 
 Dolunay gülümsüyor eskisi gibi- 
Gökyüzüne uydu deniz çalkalandı aniden 
 Kumları öptü milyonlarca köpük 
 Yıllanmış yaz rüzgarları pencereden girerken 
 Denizin şarkısına eşlik etti rüzgargülü 
 -Temmuz ve dolunay yine kol kola 
 Bir tadı olmalı çilek kokularından- 
Zümrüt yeşili yosunları toplarken dalgalar 
İyot kokuları sindi anılara 
 Özlemlerim yapıştı tenime ıslak ıslak 
 Zihnimdeki kum torbaları düştüler teker teker 
 Sahilde bıraktığım ayak izlerimin üstünde 
 Sustum ve bekledim eskimiş kitap gibi 
-Dolunaylı bir gece 
 Adı temmuz 
 Kokusu aşk- 
Sonsuzluğa uzanırken ıssız sahiller 
 Yüzümdeki çiller kadar ortada yalnızlığım 
 Biliyorum nereye gider bu düşünceler 
 Sırtımdaki geceden Akdeniz’e bakarken 
 Düşer yine ellerim iki yanıma 
 Çaresizlik gözlerimden dolup taşarken 
 Nasıl anlatılır şimdi özlemin rengi 
 Bir temmuz gecesi sessizliği yutarken…
Dost kaleme teşekkürler
Çığlık saati... 
Çoktan gelmişti! 
Niçin gözlerin temmuza küstü? 
Yaralı çocuk sedyeden annesine etti! 
Dün temmuz bitti... 
Artık ağıtlar ayaküstü! 
Belki de... 
Ağustos büyür sevgi ellerinde... 
Denizde... 
Ay vakti! 
Mayalanır gölgeler... 
Öyle sıcaktır ki sevgiler! 
Defne dalı... 
Zeytin dalı! 
Efsane bir senfoni... 
Önce dinlerim denizin sesini! 
..........! _________ Arif Tatar



Biz aynı sevdanın iki yolcusu
İki yanı keskin bıçak üzerinde yürümedik mi? 
Elele
Korkusuzca
İmkansızlığa İNAT
Biz avuçlarımızda büyütmedik mi aşkı? 
Ve aynı zehiri yudumlamadık mı
Mey diye
Ölüme İNAT
Biz köprüler inşa etmedik mi? 
Gönülden gönüle
Ve süslemedik mi çiçeklerle
Engellere İNAT
Ne zaman örüldü bu duvarlar önümüze
Biz ne zaman yenildik
Ve düşman olduk
Birbirimize...
Kime İNAT



senin dünyana ulaşamayacağım
sana dokunmak imkansız
senin yokuşlarından insemde
senin çıkışlarında yoktum yanında
ben yaşamadım ki
seninle aynı bulutta
senin adına yazsamda sevdanın çekini
küçük ama canlı noktaları sıralasamda basamak niyetine
senin dünyana seyirciyim uzaktan uzağa
ben seninle hiç yaşamadım ki
hiç yolculuğa çıkmadım ki
aynı caddelerde yürümedik ki yan yana
aynı havayı bir an solusakta
ne çok kez birlikte oldum düşlerimde
ne çok kez yarım kaldım
ne çok bölük -pörçük kelimeler
ne çok yamalı,paramparça
seni yaşamadım ki
seninle çıkmadım yokuşlardan 
sen benim yolum hiç olmadın ki
dipsiz çukurlarımda
eksik kaldım
eksik kaldık
tüm iniş çıkışlarda
ve işte bir gün daha kaçtı
yaşanmadan yaşayamadan
28.11.2013



İçinde adını koyamadığın korku 
Kelebeğin cilvesine dokunan aşk 
Ve susuzluğu öylece karşına alıp 
İçemediğin kana kana 
Bir tını yere dökülen suyun sesinde 
İçinde binlerce ayrılık 
Veda şarkıları bütün yalnızlıklara 
Gözlerdeki mutluluğun terk edişi 
Yüzünde kalan iz 
Tek tek kopan sayfalara yazılmış yüzyıllık özlemler 
Her okuyuşunda kalabalıklaşan ses 
Eskimiş kitaplar dolusu serzeniş 
Kandırılmış onca zaman 
Şimdi yaz şiirlerin aksın evrene 
Aşkı yaz 
Her daim karanlık olmayacak vakitlerde 
Ve sakın hüzünden bulanık sellerden bahsetme 
Bir ibrişim bul 
Sıkı sıkı bağla güneşi 
Işıksız kalma…



Bir zamanlar yağmur saçlı kadınların ayak sesleri duyulurdu
Sokaklar ıssız
Kaldırımlarınsa yüzünden düşen bin parça 
Ne de olsa gürültüsüz kırıldı umutlar 
Ve acımasızca yağmalandı tüm düşler 
Oysa sevda biriktirdiğimiz yağmurlarımız vardı 
Güneşi bekledik durduk kayıp yıldızlarla 
Mevsimlerimiz çürüdü birer birer 
Parmak uçlarımızdan döküldü maviler
Gecelerin hain çelmesine takıldı adımlarımız 
Sağır eden sessizliğiyle dikildi hep karşımıza 
Sabahlarsa geç kaldı fütursuzca 
Kaldırımlar ıslak 
Sitem dolu sözcükleri döktük gözyaşlarımızla 
Sözcükler bitti 
Kupkuru izi kaldı dudağımızda 
Sokak lambaları yanıyormuş 
Bize ne 
Şehrin tüm ışıkları yansa ne olur 
“yoksunuz” diye yazılmışsan yoklamaya 
Ah içimizin rüzgârları 
Şafak vaktine hazır ol 
Şimdi fırtına zamanı



Sustukça yuttum sustuklarımı
Yırtıldı boğazım 
İçimde nem kokulu karanlık 
Gözlerim kuraklık 
Sıkıyorum dişlerimi 
Sıkmasam sözcükler 
Ha fırladı ha fırlayacak 
Bakmayın öyle 
İşte can çekişiyor 
Ne çıkarsa çıksın 
Yaralı artık…

Dost kaleme teşekkürler. Sevgimle...
sustum! 
son perdenin anısına 
farklı farklı düş/erken gitmelerin yâdına 
önce sen! ...hayır sen! 
buz gibi bir hava 
sende hissettin mi ayazı 
denizler çekilirken 
tüm biriktirdiklerim soldu yüreğimde 
hadi 
bir defacık 
ben olmayı dene/sen 
yerini bileceksin de 
neyse... 
şimdilik 
hissettiğim tek şey yüreğimdeki burkulma 
sancısı da diner / elbet bir gün
Nurten IŞILAK



Yosun bağlamış taşların yalnızlığına yoldaş olan deniz 
Kirletilmiş dünün artıklarını temizle 
Kayıp kıtaları ver geriye 
Kabına sığamayan hasreti yıka iyice… 
Ey! Bulutların ardındaki saklı cennet 
Yıldızları sönük gökyüzü 
Lacivert sözcükleri dök üstümüze 
Rüzgâr geri verirse saçlarımızı yağmurlarınla ıslansın 
Gözbebeklerinden dökülen bulanık nehirler durulsun… 
Sevgili, rüzgârların nerede senin? 
Nereye göç etti yıkık kentlerin kuşları 
Şimdi hangi düşlerin omzunda… 
Saçakları tutuşmuş zamanın kirli paçasından dökülüyor hasret 
Portmantolarda asılı kalmış umutlar 
Çiçeği dökülen aşklar 
An geçmiyor ki nerede yeşil varsa düşmesin 
Depremden çatlamış yüreklerin toprağına… 
Gelmiyor asayiş
Gelmiyor illegal sokakların mülteci sevdalarına…



-rüzgar mıydı kovalayan 
 kapı önünde kaldı eylül- 
yağmurlar ağlar mı hiç 
 böylesine yarımken 
 ve gece gibi yalpalayarak gelirken ekim 
 düşerken boylu boyunca sahipsiz kaldırımlara 
 boyasını sızdırırken için için sokak aralarına 
(içim titredi)  
hangi eylül kabuğunu kopartmadan gitmezdi yaraları 
acı içinde fokurdarken daha 
perdeler de titredi ve yapraklar ve kuşlar 
 köşe başında nöbet tutan yalnızlıklar 
 gözyaşları titredi boğulurken gözler 
şimdi kim öpecek kanayan yaraların dudağından 
 hasret kokan kelimelerin çığlığından 
(oysa parmaklarımla deştiğim çukurumda 
 çoktan öpmüştüm ölümü ben)  
nefesim düne emanet 
 sesim rüzgara 
 kül demetleri asılı saçlarımı 
gece lütfen sen tara….

Dostlara sonsuz teşekkürler...
Eylülsüz geldi ekim,ne ölüyüm ne sağım 
Şu hazan mevsiminde, dökülmeden yaprağım 
Avuçlarında pembe,güller açan toprağım 
-Mavi boncuk takılı, saçlarımı sen tara 
-Yada emanet bırak,sonbaharda rüzgara 
İbrahim Kurt 
'Rüzgâr mıydı kovalayan, 
 kapı önünde kaldı eylül' 
Saçlarının güneş yanığı sarısı mıydı, 
Kopardı kalbimi yerinden aldı Eylül.. 
 Talat Semiz
**EKİM yüreklerin son demi 
bardakta soğumaya yüz tutmuş çay misali 
avuçlarında düşlediğim ellerim üşüdü 
yeter ki soğumasın yürekler 
 Sen Gel 
 özlem kovalarken yürekleri 
kaç kez saklandık birbirimizden 
kaç kez kırıldı sevda kuşunun kanatları da 
uçtu yeniden 
ne çok sevdim seni ahhh 
sorma.. sormaa 
ben bile bilmiyorum 
sen gel gülüşünü de al gel yeter ki 
rüzgar mı tutan seni? 
gel kapı eşiğinde durma gir içeri 
acı bir kahve içelim, 
boğulmasın gözyaşlarıyla gözlerim 
en sevdiğimiz şarkıları birlikte dinleyelim 
bir acı kahvenin kırk yıl hatrı olur derler 
bol köpüklü kahveni yaptım koydum masaya 
gel..! 
 gülüşlerini de al gel hadi durma 
üç beş sohbet edelim,kıralım belini kelimelerin 
ben anlatayım sen dinle... 
yeter ki bana gülümse 
dağılsın gelişinde hüzün bulutları, 
gülüşlerini de al gel..gel sevdiğim.. 
gümüş pırıltılı saçlarımı her gece sen tara //.. Canan EREN
Düşleri ayaz kesti bedenler donuk, 
çaylar bardakta soğumuş ne ki? 
yüreğe inerken o sessiz yağmur, 
kapıyı çarptı da gitti eylül 
Sessizce gelmiş ekim, 
ben ondan, 
o benden habersiz... 
  Bülent Baysal



I
Gölgeli avuçlardan hüzünlü kelimeler dökülür...
II
Şimdi sen ve sensizlik arasında hasretin koynunda yansa da bedenim, sevdan uğrunadır bil ki gülümserim...
III
Gecenin gözdesi miyim
Durup durup iniyor gözlerime...
IV
Bazı umutlar gürültüsüz kırılır
Karanlık bir gecede uçuruma doğru yürümeye benzer
Umutsuzluk…
V
Bir avuç gökyüzü çalar mısın şair
Bir damla yağmur
Ve bir parça bulut
İçimizdeki nehirleri ağlattık…
VI
En çok lacivert küser sessiz kalırsa sözcükler
Gökyüzü yırtılmaz belki
Belki kuşlar göç etmez
Belki köpüğü azalmaz dalgaların
Ama delirir 
Ve kırılır yağmur damlası gibi...
VII
Dilimin ucunda intihar 
Yüreğim ateş rengi 
Güvercinler vuruldu gökyüzünde 
Bir yosma vakti…
VIII
Zapt edilmez çığlıklar vardır...Ne ellerini ne gözlerini koyacak yer bulamaz insan...
Ömre asılı düşlerin sonunu bile bile saklarsın kendinden bile...
Bir düş, bir kanat sesi ve üşüyen gölgenle daracık mekanlara sığınırsın...
Şiiri göğsüne bastırarak...
IX
Biz bize yazarız 
Gül açmaz sokağında 
Yanar şaşarız 
Bir vefa durağında



Ne gri ne ağır bulutlar var gökyüzünde 
Ve nasıl bir yağmur… 
Dipsiz bir kuyu sessizliğinde yürürken 
Kendi sokağına yabancılaşır mı  insan 
Niye yayılır  bu acı gülümseme yüzüne 
Hangi mahzenin açılmaz kapısıdır bu 
Zamansız gelince ihanetler … 
Gün ışığı değmemiş gibi hiç gözlerine 
Kapatma öylesine 
Görmezsen görülmeyeceğini sanıpta 
Aldanma… 
Kasım ayazı asılı işte yüzünde 
Sen 
Sarı, kahve boyadığın kayıp sözcüklerini ara 
Bir tane bile bırakma 
Ben 
zulamda sakladığım maviye çalan sözcüklerimi 
Ödünç veririm sana 
Hadi çöz içindeki bulutların düğmelerini 
Bırak dökülsün yağmurlar 
Sen çocuklar gibi saklan saçak altlarında 
Tanırım, tanırlar seni… 
Kaçışı yok 
Bir rüzgar gibi sessizlik çarparken yüzüne 
Kapama gözlerini… 
Bırak damla damla dökülürken düşlerin 
Yaksın yüreğine sızan gülüşlerini 
Üzülme 
Ben adını sayıklayarak yudumlarken yokluğunu 
Sana gecenin en koyu mavisinden umutlar taşırım 
Yıldızlara astığım en güzel gülüşlerimle üstelik 
Şimdi sen 
Gecenin en uygunsuz vakitlerinde 
Duy… 
Hasretinde kaldığın 
En güzel gülüşlerimi 
Düş… 
Zihnime düştüğün gibi 
Varlığımda saklı yokluğuma 
Düş… 
Kanarken sevdan 
Ah et… 
Uçurum kıyılarında emanet ettiğin hasretine… 
Bir de 
Avuçlarından düşürdüğün umutlarına…


Dost kaleme teşekkürlerimle..
Hatıra defterini, daha yeni kapladım 
İnan ki yokluğunda,özleminle hopladım 
Bu gün ki umutları,yarın için topladım 
Hasretinden armağan,en güzel gülüşleri 
İbrahim Kurt



Sessizce okşayıp akşamın kızıllığını
Yanından çekip gittik
 Gece mi davetkârdı yoksa biz mi müptelasıydık siyahın
 Yeminle dupduruydu gece
 Gerisi biraz aşk biraz dalgınlık biraz hüzün
 Ve üşüten  Kasım bankları.
Yüreği güzel adaşıma sonsuz teşekkürler..
Gecenin o derin kapkara gözleri 
 çeker yürekleri kim bilir.. 
 belki de sevda saklıdır o kuytu renkte 
 gecenin gözleri işliyorsa eğer yüreğe 
Canan EREN



Yine başım zonkluyor gökyüzünün de öyle 
 Hadi o yağmuru topluyor griliğin içine 
 Ya ben neyi topluyorum üşüyen ellerimle 
Koştukça uzaklaşıyor mevsimler 
 Tükendi bahardan kalan açık renkli sevinçler
Hadi bana bir renk söyle 
 Eğer öldürecekse sensizlik bir rengi olmalı 
Sakın acılar renksizdir deme 
İtiraz etme sakın… 
Bak son kullanma tarihi geçiyor günlerin 
 Koptukça uzaklaşıyor her yaprağın hikâyesi 
İçimdeki ormanlar yanıyor 
 Yanık kokuyor dünyam 
 Tütüyor bu şehir boz bulanık… 
… 
Çağırsaydın gelmez miydim deme 
 Gelmezdin… 
Meğer ne çok sevmişim 
 Dolmuyor şimdi hiçbir boşluk 
 Ne yağmurla ne güneşle ne karla 
 Gitmiyor birikmiş özlemlerim 
 Gitmiyor rüzgârlarla… 
Başım bulutlu bu gece 
 Nasılsa gökyüzünün de öyle 
İlla dibe mi vurmalı 
Bir şiirin kenarında demlenip 
 Ölmeli mi 
 Söyle…



Şimdi sen diyorsun ki
Üşüme...
Kapının hemen ardına kadar gelmişse ayaz 
İçeride can çekişiyorsa anılar
Yanıyorsa acı uluorta 
Duvarlar çatlak 
Küf tutmuşsa nem iyiden iyiye 
Tavan basık ve karanlığa çalıyorsa oda
Ve kapalıysa gözlerin kaçmasın diye yaş
Gel de üşüme…
Üstüne bir de “susma” 
Dudağında uçuk olmuş sözcükler kanıyorken
Nefesinde onlarca düğüm çözülmeyi bekliyorken
Kimsesizliğin el izini sol elinde taşıyorken
İçinde sessizce  yağmur çiseliyorken

Gel de vazgeçme… 
Şimdi sen 
“Her zaman bir umut vardır” diyeceksin 
Deme bence 
Eğer,
Çiğnendikçe morarmış umutlardan söz ediyorsan 
Ya da bir yanından koparılmış yarınlardan
Tamamen susarım
İçimdeki  kabadayı küfürlere 
Ve haddini aşan acılara rağmen...



Ne yediğim koz helvanın tadı kaldı 
Ne gençlik aşkından yudumlanan suyun 
 Çevirdiğim pedalların izleri yok yollarda 
 Düşüp yaraladığım dizlerim kanıyor hala 
Çıktığım kapkara basamaklar aşındı 
Ama eksilmedi nefeslerim kadar 
 Bir gün daha borçlandım şu vefasız hayata 
 Anladım ki hiçbir boşluk kış güneşiyle dolmuyor 
 Üşüyorum, üşüyorum ıssızlıkta 
Yağmıyor eskisi gibi hâlbuki kar 
 Gerçi kardan adamların da modası geçti 
 Eldivenlerimi bile çıkartamıyorum şimdi 
 Ellerim, ellerim donuyor 
Yumuşak gölgelerin altında kurulan hayaller kırık 
 Suni ışıklar gözümü alıyor 
 Dar geçitlerin soluksuz bıraktığı çağa 
 Adımlarım nedense hep küçük geliyor 
 Koşamıyorum, koşamıyorum eskisi gibi 
Sakladığım hüzünler dökülürken gözlerimden 
 Gülüşlerimin tuzağına düştün ya hani sen 
 Biliyor musun? 
 Hoyrat ellerde sönermiş bütün yıldızlar
 Düşüyorum, düşüyorum şimdi ben…



Biz, 
 Dilimizi elimizle tutup kimseleri uyandırmadan 
 Geçerken kentin ara sokaklarından, 
 Arka sokaklara yıldırım gibi düştü ses 
Sokak lambasının gölgesinde parçalandı karanlık 
 Yüzünden düşen bin parçaydı kaldırımların 
 Sanki ağız dolusu küfür fırlatılıp atılmıştı üzerine 
 Oysa attığımız her adımda bizdik bölünen… 
El yordamıyla bile olsa açılamaz mıydı sis 
 Yarasız beresiz çıkılamaz mıydı sorgudan 
 Haritalardan silinemez miydi şehirler 
 Geçit vermez miydi yoksa uğursuz gece… 
Bak işte 
 Tıka basa yağmur yüklü şimdi bulutlar 
 Rüzgârlar geçiyor donmuş gözbebeklerinden 
 Saçlar darmadağınık 
İrice dökülüyor sıkılan gözlerden yaşlar 
 Her yerde hüzünlü bir ıslaklık… 
Desene bana 
 Hesabı görülemez miydi kara kaplı günün 
 Ve katlanıp atılamaz mıydı çöp poşetlerine katılıp? 
(Bırakırsak tuttuğumuz nefesleri ve içine hapsettiğimiz günlerin susuşlarını belki)
Geç kaldık biliyorum 
 Hadi son kez olsun çarpıştıralım şu köşe başında 
 Hayat kırıklılıkları ile hayal kırıklıklarını 
Geriye ne kalırsa dişe dokunur 
 Açalım mazgalların kapağını 
Atalım mı? 
-Parmaklarım kesildi kelimelerimle- 
Bir intihar sahnesi ki 
 Sorma...



Kömür karası gözlere kışın karası vurdu 
 Acının tozlu rüzgârları esiyor yakın menzillerden 
Karanlık çağlar hangi tarihte kayıtlıdır 
 Hangi kapılara döşendi barikatlar 
 Ve kimlerin yandı içi dışı arzın altında 
 Kimler söndürecek şimdi çıkan yangını? 
… 
(Ağıtların eli yok ki alsın içeri güneşin ışığını) 
… 
El miydik biz 
 Kaçıncı kuşaktan kalma yabancı 
Biz daha dün yüzleri kir pas içinde çocuklar değil miydik? 
 Gamzelerimizin çukurunda yaralı gülüşlerle 
 Ne zaman büyüdükte kırıldı gözyaşlarımız 
 Kaçıncı yüzyıla asılı kaldı aydınlığımız 
… 
Çekin kirli ellerinizi nefesimizden! 
 Yıkandık arındık biz bin kez yağmur sularında 
 Söyleyin şimdi 
 Kaldıysa daha doldurulacak çukurlarınız 
İster yerin yedi kat altında 
İsterse gökyüzünün yedi kat üstü 
 Yeter ki maden karası sürün alınlarınızın tam ortasına 
 Bilelim akla karanın farkı ne 
 Tanıyalım sizi! 
Biz emekçi, biz madenci, biz ışığın çocuğu 
 Boğazımıza kadar güneşe battık 
 Ya siz kimsiniz?



Sesinin kenarındaki okyanuslarda 
Martılar uçuyordu 
Saçların rüzgar kokuyordu 
Tenin aşk… 
Bu gece yağmur yağıyor odama 
Sesim soluğum içime döndü 
İçimdeki kelebekler ölüyor 
Islak olan her şey birbirine karışıyor 
Gel… 
Bilsen tenimde akan nehirler kurudu 
Çakıl taşları kesiyor parmaklarımı 
Sesine dokunan günler geçiyor gözlerimin önünden 
Saçlarını öpen rüzgârlarda üşüyorum 
Bir sen geçmiyorsun sokağımdan 
Neden? 
Gözlerim gökkuşağı yorgunu sevgili 
Sevdam yolunda değil 
Tutuşmamış özlemler dökülüyor kirpiklerimden 
Hani sonsuzluktu aşk 
Hani bütün yollar sonsuza çıkardı 
Niye dönüp dolaşıp 
Gölgeme basıyorum 
Gölgemin kanadı yok gözleri yok ki sevgili 
Odamda Mart rüzgârları esiyor 
Şiirlerim ayazda 
Kelimeler kırıldı camlarla birlikte 
Kaldırımlarda yağmur geziyor 
Bu gece yine bütün şimşekler gözlerime çakıyor 
Sensizlik üzerimden dökülüyor damla damla 
Gel ne olur gel tazele gülüşlerimi



-Bütün suç 
 Yarım bırakılmış iki bardak çayın 
 Buğusunda kaybolan gözlerinin- 
 Say ki! 
 Yürümedim bu şehrin isimsiz sokaklarında 
 Ve oturmadım kasvetli sessizlik içinde 
 O soğuk, telaşlı masada 
Say ki! 
 Bakmadım o aynada gözlerine 
 Ve inanmadım sevdalı sözlerine 
Bak rüzgârlar küstahça eser oldu şehrimde 
 Simsiyah ışıklar yanıyor gökyüzünde 
 Niye çıtı çıkmıyor denizlerin 
Kaybedilmiş cümlelerin peşinden 
 Kanatlarından vurulmuş kırlangıçlar gidiyor 
 Kendi kuyusuna dökülürken umutlar 
 Dipsiz yalnızlıklar volta atıyor 
-Sönmüş ateşin külleri arasından bulabilirsen tek bir kelime
As şimdi bu şiirin herhangi bir dizesine- 
Ve söyle 
 Hangi yalan renkli yamalarla kapanır 
 Hangi acının üstü maviye boyanır 
 Sahi 
 Madem sevmemiştin 
 Niye kokunu sindirdin ki tenime
 Niye adını yazdırdın kendi masalına inanıp 
 Bu şehrin niyetine…



Gün sönerken kıstım çığlıkların sesini
 Duymak istesen de çok geç artık
 Koptu dilimdeki tüm kelimeler
İçinden Güneş geçmeyen saçların 
 Rüzgârlarıyla savruldu
 Kentin sarı ışıklı sokaklarından geçerken sensizlik
 Kaldırımlar hüzne boyandı
Dilsiz sokaklar ağladı
Kimseler uyanmadı
Daha dün
 Düşleri öpüyordu bir kadın
 Bir kadın karanfil kokuyordu
 Bir kadın şafak zamanı kadar aydınlıktı 
Gün söndü 
 Kadın öldü
Şimdi 
İçimde bir hıçkırık sesi
 Bir çocuk ağlıyor 
 Avuçlarıma dökülüyor masum gözyaşları
Avuçlarımdan düşüyorum
 Uçurum çiçekleri eziliyor



Bir temmuz sabahıydı saçlarımda kış gözlerimde rüzgârların tozuyla uyanışım…
Yanı başımda boylu boyunca uzanmış sokak kokulu yalnızlığım. Karman çorman bir düşün içine düşmüşçesine üşümüşüm. Bulutsuz gökyüzü örttü üzerimi…
İçim dışım toz içinde üstelik. Beyaz çarşaflara sarılı ruhum kirlenecekmişçesine tedirginim.
Tanıdık rüzgârları bekliyordum. Yağmurlara alışık içimin ormanlarından gelen fısıltılar için.
Hayret! 
Tiz bir çığlıkla uyanmıştı sanki güneş. Olanca cevapsız kalmaya mahkûm sorularının üstüne düşürürken ışığını, açık pencerelerden girdi loş odama… Duvarlarında asılı koca bir geçmişin aralıklı kapısından süzüldü adeta… Duman gibi kıvrım kıvrım süzülerek. Görmediğimi düşünmüş olmalı.
Şaşkın bakışlarla izledim. Ayak izlerimin üstünden geçişini.
 Bir Temmuz sabahıydı. Çürümüş merdivenlerde kalan izlerimin kayboluşu…
Nihayet çiçek açmıştı gökyüzü…



Yüreğine b/aktım; yüreğin ki 
Sanki benimki... 
Yokluğunda yutuyor kendini bilmez şehir 
Bulduğu her lokmayı 
Doymak bilmiyor billur öfkeler gizli gözleri 
Akşamdan kalma acıları asıyor boy boy afişlerle 
Tıka basa kırık kelimelerle dolu sokaklarda 
Anlamsız kahkaha sesleri 
Avuçlarımda telaş 
Göğsümde göç eden kuş sesleri 
Yokluğunda düğümlenen gecelerde 
Bu şehrin bir yanında çakılı kış mevsimi 
Yüreğime b/aktım; yüreğim ki 
Sanki seninki... 
Yokluğunda kendi çığlığına uyanıyor gökyüzü 
Çekip koparmışcasına bir yerinden 
Çırılçıplak dökülüyor gözyaşı 
Kanayan harflere inat kan çanağına dönüyor gözlerim 
Vitrinlerin buğulu yanından seyrediyor gece 
Kafası duman duman 
Yıldızların efsunu ilkin tedirginliğim 
Kulağıma fısıldıyor kuşların dönmeyeceğini 
Yüreğime b/aktım; yüreğim ki 
Yorgun dudaklarında sensizlik türkülerini mırıldanıyor.

Adaşıma sevgiler...
Gözyaşlarım üşüdü sensiz,deniz kumsal çaresiz.. 
aylardan temmuz ama sanki zemheri ayı 
yüreğimdeki sen hala 
yokluğundan habersiz..! 
geceler isyanda 
uyutuyorum yine geceyi 
ismin yazıyor buğulu camlarda 
ve.. 
illa da sen..! 
nasıl özledim birbilsen..// Canan Eren



/Bir kez durursam bir daha başlayamam 
Yetmez nefesim / 
Ne yana dönsem şimdi 
Kararsız bir sükut çarpıyor yüzüme 
Sen sessizliğin hangi tarafındasın 
Nerede asılı gülüşlerin 
-Niye bölüyorsun güneşimi- 
Buzullar nasıl erir 
Nasıl dağılır gri bulutlar 
Yağmur olup nasıl dökülür başka türlü 
/Suçlu eylül mü diyeceksin / 
O zaman saklasam mı sarı kâinattan unuttuğum sesimi 
Yük etmesem mi omuzlarıma 
Yeterince düşmüşken gölgesi tam göğsüme 
Felç geçirmiş sol yanımdan dökülse mi yapraklarım 
Hadi söyle 
-Sağ elimi kaybettiğim yetmedi mi? – 
Bak artık uçamam da yönsüz rüzgârlarda 
Zaten benim değildi gökyüzü 
Varlığım bir hiçti yıldızsız ay gibi 
Bu kadar geç kalmışken sabahlara 
Eğilip bükülmüşken bütün sözcükler 
Sır kaplı aynalara bakmamışken gözlerim 
Ve devrilmişken kirpiklerimden umutlar
Gelmiştir rüyadan uyanma vakti
Uzaklık bir başına ölümdü zaten 
Mevsimse göç mevsimi 
Kalsın tüyü bitmemiş anılar ellerimde 
Yalnızlığa verilmiş bir sözüm var 
Şimdi dönmeliyim...
Canan AKPINAR
Değerli şiir dostuna saygılarımla...
Suçlu eylül mü şimdi, kucaklıyor gen seni 
Sen eski sen değilsin,gülüşün sanki yeni 
Ne yana dönüyorsam, sükut çarpıyor beni 
Nefesim tükeniyor, yıldızsız ay gibiyim 
İbrahim Kurt



çalkantılı bir deniz gibi gözlerim 
kalbim gözlerimde atıyor sanki 
ve her atışında biraz daha bulanıklaşıyor 
ne yana baksam acı renk 
ne yana baksam acı duman… 
bilirim her şehrin uçurumu birbirine benzer 
bilirim her uçurumdaki çığlık taş gibi sessizdir 
yine de çekip gidesim var bu şehirden 
sürtünmekten aşınmış raylara dökesim var kırgınlıklarımı 
rüzgarların girmeyeceği 
izmarit kokulu vagonda, boş koltuklara aldırmadan… 
kurşun yemiş duvarlarımın döküntüleri ellerimde 
isimsiz yolcuların gözlerine bakmadan 
ve dudaklarımı kıpırdatmadan, açık pencerelerden savurmak istiyorum 
tüm sözcüklerimle beraber 
yoksa yağmurlar başlayacak 
dalgasız, ip gibi süzülecek solgun yanaklarımdan… 
gamzelerim dolu zaten… 
hazır uykulara veda etmişken 
üşümüşken yüzümde tüm umutlarım 
ve dökülmüşken tenimden terin 
haritalarda olmayan şehirlere gitmek istiyorum… 
biliyor musun? 
uçtu kokun saçlarımdan 
kim bilir hangi renk saçlarda şimdi 
hadi artık durma çiz gözbebeklerimi ismimi çizdiğin gibi 
çiz görmesin gözlerim güneşin lekesini 
hadi öldürsün yokluğun beni 
hadi sende kalan her parçamı topla ve artık göm beni… 
bekliyorum sessizce 
çok bekletme 
son trenin kalkmasına çeyrek var hadi…

Dost şaire teşekkürlerimle...
Sensiz gecen gecem yağmur günüm sel 
Hala avucumda saçların tel tel 
Gün geceye kavuşmadan hadi gel 
Son trenin kalkmasına çeyrek var. 
İbrahim Kurt
Seni bekliyorum sessizce tren garında 
Yağmurlar söndürmez ateşinin harından 
Dertle dolmuş yüreğim senin efkarımdan 
son trenin kalkmasına hadi gel çeyrek var.........Reyhan Altaş 
Koyupta gidebilsem herşeyi ve seni 
susabilsem senin sustuğun gibi 
dökülüyor umutlarım yaprak yaprak 
çürüyor küf kokan toprağa karışarak 
sevdiğini bilsem döneceğini bilsem 
sinermiydim böylesi sensizlikten korkarak...// Canan EREN 
Çalkantılı bir deniz gibi gözlerim 
Seni her daima çok ama çok özlerim 
Yüzünü gördüğümde, titrer dizlerim 
O gölgeni, adım adım hep izlerim......... Fikret GÜRSOY



-toprak kımıldar kızıllaşırken 
 ve susar tüm mezarlıklar- 
 dudağının kenarına yapışmış çaresizlikle dizlerini döverken kadın 
 buz gibi bir korku dolar gözbebeklerine çocukların 
 kopar uçurtmaların ipleri 
 dökülür parmaklarından sevinçleri 
bir çığlık uykudan uyanmışçasına patlar 
 tam göğsünün ortasında 
 kahredici sessizlik dökülüverir, boş duvarlardan uluorta 
 toz süzülür güne 
işgal edilmiş tüm sokaklarda 
 gece yolunu kaybeder 
 ikindiyi beklemeden çöker kaldırım taşlarına 
 beyaz bir gölge gibi sinsice yaklaşırken ölüm 
 gökyüzü ağıt yakar 
okyanuslar dolar gözbebeklerine 
 tuz kokar kirpiğin 
 yanar yüzün 
 sessiz ve kıpırtısız ağaça döner tüm umutlar 
O an törensiz gömülür insanlar kendi içlerine 
şimdi kim kaldıracak ölüm sessizliğini sokağından 
 ve kim silecek şakaklarımızdaki barut izini 
ölüm sağır 
 gökyüzü lekeli 
 çocuklar mı? 
dudaklarında karanfil 
 güvercin kanatlarında uykudalar… 
Canan Akpınar

Dost kalemlere saygılarımla..
Kızıllaşan toprakta,bana bir ağıt öner 
Zifiri karanlıkta,ışık sinsice söner 
Sararır solar yüzü,dalsız ağaca döner 
Şimdi kim kaldıracak,ölümü sokağından-İbrahim Kurt
İnsanlık kör olmuş savaşlar manasız 
İnsanlık ölmüş mü yürekler duyarsız 
Çocuklar vakitsiz ölür saat ayarsız 
Durdurun savaşı çocuk kanı akmasın 
ölüm çocukların sokağına uğramasın.........Reyhan Altaş
Dökülüyor bulutlardan 
çocuk feryatları 
annelerin yürekleri yaralı 
körpecik fidanlar 
 kuru bir dal gibi 
avuçlarda kaldı kalalı 
kan kusuyor bu toprak, 
oysa UMUTLAR 
yarınlara sevdalı...// Canan EREN



Huysuzluk yapar rüzgarlar 
Ne zaman başımı yaslasam 
Apansız saçlarım dolaşır 
Toz kaçar uykularıma 
Olmaz sabah 
Çekip yalnızlığı alırım ayakucumdan 
Örterim sımsıkı gözlerime
Sessizliğin rengine boyanır yüzüm 
Bilmediğim hastalığın nöbetini tutarım 
Delirmiş bir martının çığlığında 
Can çekişir tutuk yarınlarım 
Göktaşları dökülür yüreğime 
Soluğumda sevda ölüsü 
Avuçlarımda devrilmiş cümleler 
İlmek ilmek sökülürüm 
Şimdi sen 
Ölü sözcükleri toplar mısın? 
Dost kaleme teşekkürler...
Sessizliğin rengine,boyanır esmer yüzüm 
Martı çığlıklarından, uyku tutmuyor gözüm 
Sana değil sevdiğim,esen yele dir sözüm 
Uykuma toz kaçınca,çok geç olur sabahlar İbrahim Kurt



-Yüzün gökyüzü
Gözlerim yosun -
Yüreğimin sunağından havalanırken kuşlar 
İçimin ormanlarında yankılandı sesin
Dokundum parmak uçlarımla bulutlarına
Açtım rüzgarların düğümlerini
Gökgürültüsü ardında saklanan yağmurlarınla ıslanıp
Hüzünlerin köz tutmuş yatağında 
Ayazda kaldım
Gel! Gör ki:
Saçlarımda halen yağmurun izi var 
Yarınlar can çekiştiğinden 
Nehirler gibi koşarak, köpürerek geliyor
Çığlık mevsimine sessizce anılar
Acıyı seyrediyorum
Yüksek uçurumlu  kaya diplerinde 
Yosun bağlıyor yüreğim
Amansız özlüyorum
Çivisi çıkmış yalnızlığım dökülürken nem dolu duvarlardan
Çırpına çırpına kendime doğup batıyorum 
Sevdama gece düştüğünden
Yüzün gök/yüzümdü
Sesin hüzzam bir şarkı
Yüreğime bulutları bıraktın 
Gözlerime denizleri
Dağlarımda yağmurlar ağlıyor şimdi
Sevdama bulaşan isi ve sisli cümlelerini
Sakın unutma…
Dost kalemden...
Teşekkürlerimle.
Hüzzam şarkımız kalır, zaten faniyiz bizler 
Gün doğumu gibidir, hatıramdaki izler 
Yüreğimde bulutlar,gözlerimde denizler 
Dağlarında ağlayan,yağmurlara sor beni--İbrahim Kurt



Üşüdü kuşlar yapraksız dallarda
Sesi soluğu çıkmıyor ağaçların
Uzaktan yağmurun sesi duyuluyor
Çiy düşmüş yüreğimde
Yas
Saçlarımda ayaz
Bilme SEn
“sensizlik” illetine yakalandım
Kar etmiyor ilaçlar
Gün güne eriyorum
Sen kokan yastığım bile 
İllallah dedi gözyaşlarımdan
Kocaman hayallerim yoktu oysaki
Kocaman ellerim
Nasıl tutunayım sensizliğin yamacından
Ah aklım! 
Ah tekinsiz kırlarda yılga fikrim! 
Yüreğimin senli köşelerinden uzakta sürgünde cirit atıyor hiç durmadan
Gözlerimden uyku yerine
Alacalı kederler akıyor
Yakası yok ki bu hüzünlerin
Kah olsa da iki yakasını bir araya getirsem
Boğazımda boğulacak kelimelerim
Kimi düz yolda düşer
Kimi uçurumdan
Kimi bulutların üstünde seksek oynarken
Bazısı gözden düşüyormuş
Ben düş/ten düştüm
Yüreğimin üstüne
Canımın yanması da ondan
masal gibi  demiştin
Oysa bir kahve molasıymış sevdan…
Canan AKPINAR
 Dost şaire teşekkürlerimle...
Sen yine bir masal anlatsan. 
Kınalı kuzular olsa içinde. 
Mevsimlerde hep bahar kalsa, 
Kuşların dili çözülse, 
Kardelenler olsa birde. 
Karlar altında kalmasa kelebekler, 
Hep yaşasalar.......... 
Gül BAŞPINAR
Kervanlar gelir geçer, sevdaları ayaklı 
Bütün bunlara rağmen, içimden aşkın saklı 
Ah tekinsiz kırlarda, yılgı fikrimin aklı 
-Nasılda sensizliğin, yamacından düşmüşüm 
-Ayrılık ateşinin, içinde üşümüşüm --İbrahim Kurt



Vurdukça hicran dalgaları gecenin kıyısına 
Toplanır kirpiklerimde kum ve çakıl taşı 
Genzimde yosun kokusu telaşım 
Açılır şiirlerin ıssız kapıları o yitik sokaklara 
Yağmuruna tutulur kronik harflerim… 
Dipsiz boşluklar köşe kapmaca oynar 
Sıkışır sesim dudağımda ağır ağır 
Bir ağıdı yutkunur gibi nefessiz kalırım 
Çarparak bir anda loşluğa sarılırım 
Dönerim sırtımı geceye 
Nutku tutulur gizil gecenin 
Yine de  ayaz çarpar yüzüme
Ölü duvarların gölgesinde 
Hükümlü hüzünleri sakladım 
Soğuk ürpertiyle hep sırtımda 
Gözlerimi bucaksız derinlere bıraktım 
Ve sen 
Yüzyıl geride kalmış uzaklığım 
Kapatsam gözlerimi ansızın bitiversen solumdan 
Nefesinle uçuşsa saçlarım rüzgarlara inat
Ellerinde uzansam vuslata 
Bakışı özlem kokulu 
Gülüşü şiir adam...



-her gidişinde gri bulutlar bırakıyorsun gözlerime- 
dünden kalma bir çığlık yankılanıyor sis içinde 
 gözbebeklerime zamansız düşen ayazla 
 ömrü kısalıyor saçlarımın 
 ve nasıl yağmur yağıyor yüreğime 
 toprak kokuyor ömrüm… 
gözlerim benden izin almaksızın siluetinle dolarken 
 uçurum çiçeklerinin kokusu siniyor tenime 
 ve gece doluyor
 parçalanan ellerime…
senden yadigar aksak kuşlar gökyüzümü yırtarken
 sana düğümleniyor sancılarım
 sen rüzgar oluyorsun dudağımda
dudakların dudaklarıma dokunuyor uzaklardan
 ben üşüyorum…
asırlık sevmelere gelmiştim oysa çok uzak iklimlerden 
 aşk rengi kelebekler uçuşuyordu şafağımda 
siyah beyaz saçlarımda meltem.
Dost şaire teşekkürlerimle..
Zifiri karanlıkta,üşümeden öylece 
Asırlık sevmeleri, bekliyorken böylece 
Ansızın dudağımdan,sen gideli o gece 
Yağan yağmurdan sonra, toprak kokuyor ömrüm -İbrahim Kurt
ateş sönüyor ışık kayb oluyor 
dünyanın bütün açlıkları sarıyor bedenimi 
zemheri üşüme nöbetlerine maruz kalıyorum 
en saldırgan hallerimle benliğimden çıkıyorum 
kurşun tutmaz beni kuş olup ardından çırpınıyorum -Ahmet Coşkun



-geceye adım attım 
dar sokakların yüzünde buruk bir tebessüm belirdi- 
dünyamın yerinden oynadığını 
kimse hissetmedi 
bir yaprak düştü sadece dalından 
bu bahar gecesi 
uyuyan şehrin horultusu her yanı kaplamışken 
sefil sokakları arşınlayan adımlarım sessizdi 
karanlık gölgeler ele geçirirken sözcüklerimi 
illegal düşlerim sızıyordu tenimden 
nefes kesen bir öpüşle 
gece dudağıma yapıştı 
direnmedim 
yuttum karanlığı 
azgın bir dalga gibi alıp götürürken gece 
kayıp giden sokak manzaralarına takıldı gözlerim 
çürümeye yüz tutmuş binaların köhne çehrelerinden 
daha silikti yüzüm 
ansızın 
yağmalanmaya başladı avuçlarımdan dökülen 
senli cümlelerim 
tutuştu eteklerim 
yangın yerine döndü avutulmaz sancılı yüreğim 
şimdi bu dar sokaklar işgal etmişken her yanımı 
çıkar mı sesim? 
dost şaire teşekkürlerimle..
Uyuyan şehirlerin, erken doğan gününden 
Kimsenin haberi yok, sokakların dününden 
Yaprağı düşmüş bahar, gecelerin hüznünden 
Eski bir fotoğraftan, daha silikti yüzüm-İbrahim Kurt
Dilim suskun gecelerden kalma 
Ellerim dizlerim kaldırımın gölgesi 
Gecenin Çağrısına Ayak Uydurdum 
Yıkık gölgelerin viran adımları ve ben 
Senden kalma adımlarda yoksun 
Sessizliğin girdaplarıdır yalnızlıklar 
Aramaktır her umudun gün batımı 
Yeniden yenilmeden sessiz gecelerden.....Adnan Çatalbaş
__ Gömüldü sessizliğe yüreğim 
bu şehir zaten sensizdi! 
bitiverdi bitimsiz sandığım düşlerim 
ne sen nede ben 
 bu şehrin hikayesindeyiz şimdi....// Canan EREN



-yine ıslak bir Çarşamba
 yastığımla kavgayla geçen bir gecenin sabahı –
elli kez koyunları saydım
 ardından kuşları
gözlerim uçurtma aradı
karanlıktı…
dişleri mi sıkıp yumrukladım olanca karanlığı
gerçi alnı bile açılmadı
(suçu var mıydı ki boşluğun) 
uykuyla uyanıklık
 gerçekle rüya arası bir şehirde
 çıplak ayaklarım üşüdü
 mideme vuruyor sonra sancısı
yoktun yanımda…
olsaydın birkaç harfle şiirler yazar asardım başucumuza
 olsaydın barışırdım gecelerle
 yine koyardım başımı bir ucuna
 dönüp arkasına bakmadan çekip giderdi yanımızdan dünya
gölgeli bir Çarşamba sabahı işte
 adımların yılgı sessizliği
 dolduruyor sokağı
acı sosuna batırılmış kelimeler
 buz kesiği dilim
 kayıp damağım…
sahi olsaydın bir türkü mırıldanırdın
 sabahıma…



Bütün pencerelerde fırtına varken 
 Yüzüm kapıya dönük 
 Kilitlenir bakışlarım
 Rüzgarda kaybolan kaldırımların sesi uğuldar kulağımda 
 Ve sokakların solan renginde tutuşan umutların ağıtı yükselir 
 Donarım yalnızlığımda 
Bilir misin kapı eşiğinde nasıl ayrılır insan kendinden 
 Ve bilir misin yalnızlığın kayıp kelimelerini bulmak 
 Nasıl imkansızdır 
Tüm düşler intihar sarısına bürünmüşken 
 Sonbahar aynı acı ifadeyle geçer karşına 
 Soğur elindeki bir bardak çayın 
 Tek bir yaprak inatla tutunurken dalına 
 Toprağın göğsünde sızan yağmurda 
 Sırılsıklam ıslanırım 
Nasılda uzun uzun beklettin o ıssız yol kenarında 
 Yığınla nemli şiirler biriktirdim dudaklarımda 
 Denizlere sarıldım kucağımdan döküldü tuzlar 
 Bak işte yandı tenim 
Gelmedin bahar yada gelip te uğramadın 
Şimdi hangi sokak kırmızı hangisi sarı ne fark eder 
 Ölü kuşlarla, düşlere mezar oluyorken gökyüzü

değerli şiir dostlarına teşekkürlerimle..
Hüzünlü şiirlerle, dökülür dudaklarım 
Gelmedin uğramadın, öksüz kaldı yurtlarım 
Kulağımda çınlayan, feryadı umutlarım 
Ağıdı yükseldikçe,donar yalnızlığımda--İbrahim Kurt 
Güneşin döküldüğü hicranlı caddelerde, 
Aradı gözüm seni o ilk gördüğüm yerde. 
Belki gelirsin diye uzun uzun bekledim, 
Bir zamanlar seni ben, ne çok sevmişim dedim. 
Ufuklara daldıkça, gözlerim seni andı, 
Nergis açan enginler, denizler dalgalandı. 
Daha dün şu göğsümde ılık rüzgardın esen, 
Hayat ile, aşk ile, örülmüş desen desen........ İbrahim Vedat çarpar



ne çok susmuşum ne çok susamış
ne çok örtünmüşüm suskunluklarımı üzerime
gözlerimdeki bulutları soyduğunda anladım
çırılçıplak baktığımda uçurumlara
ve yolunda gitmeyen onca şeyi
bırakırken bir çırpıda boşluğa
/kupkuru kaldı dudağım/
şimdi ellerimi sımsıkı tut şiir 
aldırma saçlarımdaki yağmurun izine
ve gözlerimdeki bu derin lekeye
damağı kurudu kırgınlıkların
bir gülüşe kaç renk sığar sanki
bir gülüş kaç mevsim eder
bin yıllık düşler yıkılmışken üzerime
bulutların yüreği daralmış, sanki benim ki
bu yüzden 
güneşe astım son bir damla gözyaşımı
aynanın ucuna iliştirilmiş bir not gibi.



son kasım rüzgarları ensemde
yapıştı saçlarıma 
bırakmıyor
yüreğimse kabarık
ve gözlerimde ekimden kalma tozları yıkayacak
gri yağmur bulutları
duydun mu? 
kendine gömülenlerin ağıtlarını
duydun mu? 
sokağın ömür törpüleyen tıkırtılarını
sahi sen bilir misin? 
gözyaşıyla karışık demli bir bardak çayın buğusunu
hiç yandı mı dilin
çıldırmış ellerinden dökülen harflerin çığlığını
bilir misin yazılan her cümlede kaç boşluk olur
ve nasıl düşülür 
hüzünle örtülü pencerelerin
iç sızlatan sancılarını
ve tuttuğu yası
bilir misin? 
şimdi artık yakılıp külleri savruluyor odalara 
kefensiz düşler
ve şimdi herkes kendi fırtınasının hemen kıyısında
sığınıyor soğuk gölgesine
başının üstünü örten buz rengi tavanlara söven
ışıksız bodrum katlarında ki nemde çürüyen
ağır yaralı yüreklerini sevdaya rehin bırakanların mevsimi
(bak yine doldu gözlerime sonbahar)
bir sessiz a/dım kaldı geriye
ya yalnızlık yine koyacak başını göğsüme
ya duvarlara karışıp gidecek ellerim
ellerim ki uçuk mavi...



Simsiyah şemsiyelerle yağmura kafa tutan insanların
 Ayak sesleri karışıyor güne
 Yüzlerinden düşen binlerce parça kırılıyor kaldırımlar üstünde
 Kaldırımlar ki sus-pus
Yağmur lekeli camda kayboluyor yüzüm
 Yüreğimin titremesine eşlik ederken dizlerim
 Dudağımın kenarında bir sızıntı
Kanıyor kelimelerim
Ölü çocuklar ülkesindeyim
Bütün pencereleri açmaya yetmiyor ellerim
 Kilitleri kırmaya
 Avlulardan pembe kuşları uçurtmaya 
Ah 
 Açabilseydim keşke avuçlarımı
Avuçlarıma dolabilseydi gülücük kuşları
Göz sularımdan yudumlayabilselerdi
 Kurumazdı dilleri
Yaşam kokmayan şehirlerde kımıldamıyor hiçbir şey
 Bulutlar bile ağlıyorken üstelik
 Kalpleri sökük annelerin gözlerinde kanıyorken gökyüzü
Rengârenk şemsiyeler kayıp
 Açamadık çocuklarımızın göğüne ayıp
Çocuklar diyorum
 Ateşböceği saçlarında
 Tutuştular
Bembeyaz bir kül ve şimdi yine yağmur…



Dehlizlerimde dalgalarla boğuşurken 
Martıların sessizliğini fark etmedim 
Sen mi susturdun 
Bundan mı denizlerin çırpınışları? 
İçimdeki kış rüzgârları kırıyorken dallarımı 
Yetmezmiş gibi 
Dalların yasını sen mi bıraktın kapıma? 
Kalın giyisiler giyiniyorum! 
Sözde saklamaya çalışarak 
İçimdeki ayazı; 
Gözlerimde başına buyruk akan yaşlara 
“Yağmur” adını verdim 
Yine de 
Saçlarımda buz 
Gözlerimde yakıcı tuz 
Hatırla! Sonbahardı bırakmıştın ellerimi 
Fırtınanın geçmesini bekleyen 
Bir yaprak gibiyken yüreğim 
Penceremde ki buğuya 
“müebbet” yazan 
Sen misin? 
Lütfen inkar et
Sözler intihara kalkışır yoksa...
Gönül dolusu teşekkürlerimle...
Gözyaşları dökülürken kirpiklerden 
 bir ses duyulur derinden 
hiç olmadığı kadar acı kaplar 
aşkın gözyaşı süzülür 
 camdaki buğudan 
iyi bak 
ben ağlıyorum 
aşk ağlıyor 
 belki de senin gözyaşların bu cama vuran 
sonbaharın sesinden kışı dinliyorum 
ben halâ Seni Seviyorum ____ C.EREN 
Kimse aldırış etmez, gözlerimdeki tuza 
Yağmur adını verdim, saçlarımdaki buza 
Pencerede buğuma, gök yüzünde yıldıza 
Eğer sen isen yazan, müebbeti inkar et -İbrahim Kurt
müebbet öyle mi 
müebbet haa 
madem ki öyle 
al sevgini benden 
istersen nefesimi de 
yeter ki çık düşüncelerimden 
yoruldum artık 
gerçekle yüzleşmekten - Nurten Işılak



dağların uçurumlu yamaçlarında 
kurşun gibi ağır olur rüzgar 
boşlukların soğuk soluğunu duyarsın
gecelerin sınırsız serinliğinde
bütün dünya kapatırken gözlerini
gözleri açık düşersin 
ıpıssız, manzarasız kalır yüreğin...



sicim gibi yağmur yağarken ellerimden
göz kapaklarımın koyuluğunda araladım
ölü pencerelerin yağmurlu tüllerini
inan simsiyahtı gece
ve mezarlar kadar sessiz
içten içe mi ağlardı bu saatte şehirler 
unuttum...
yorgun bir hayatın ardından geliyor
içimde ki huzursuz hüzün
ve gözlerimde ki parçalı bulutlar
ne zaman biter bu gece vardiyaları
yüzümde ki nöbet
gülüşleri yırtık zaman
daha ne kadar acıyacak avuç içlerimde ki sıcaklığın
bak sessizlik kemiriyor bütün umutları...
bir yalnızlıktan diğerine giderken 
bütün sokaklar renksiz ve kokusuz
ağaçlarda gece kuşları sessiz
sırt sırta vermiş evlerin keskin karanlığında
saklı gözlerin...
sırası mı şimdi içime dalmamın
karanlığın bir dibi var biliyor musun? 
ve bütün rüzgarlar çok inatçı
bir başka yağmuruma gel.....



/benzi uçmuş sokak lambaları 
buğular üflerken 
bahardan habersiz miydi? 
ben gibi…/
bekledim 
ellerimin üşüdüğünü bile bile 
dalgın gözlerime inen sis 
yüreğimde kelepçeyle bekledim…
çay yeşili sokaklar
nefessiz kalmışcasına hareketsiz duran yağmur birikintileri 
tamamlanamayan cümlelerin yarısını da yutan rüzgarlar
ve çalıntı saniyelere doluşan anılar
üşümüş müydü ben gibi...
üzüntüyle dolan hava 
nem mi kokardı böyle? 
matemin hangi tonuna bürünür özlemler
ve yarım kalmış öpüşler
kirpiklerimden şafaklar söküyorum üşüyerek
şimdi yüreğimin hışırtıları arasında 
karanlıktan korkan bir çocuk gibi 
çocukluğumun gözlerinde ki ıslaklıkla 
anne duasına sarılıp bekliyorum...
yalan yüzünle değil 
annem gibi sar beni hayat
üşüdüm…



Öfkeler birikmiş çillerle kaplı 
Şehirlerin yüzü…
Hüzünlü şarkılara tutunarak yürüyor
Issızlık kokusu sinmiş 
Serseri sokakların dipsiz karanlığında insanlar
Kırışık gölgelerle
Yarı açık kapılardan sızan
Sadece geçmişten kalma  esmer acılar
Pencere pervazlarında seslerini unutmuş kuşlar
Rüzgarlar kayıp
Kayıp haki ormanlar…
Yüzü beş karış asık şehirlerde
Tıka basa çığlıklarla doldurulmuş boşluklar
Boşlukların içinde kaybolan
Çocuk sesleri
Ağır yaralı sevdalar
Gökyüzünden kara trenler geçiyor
Kayıp mavi trenler
Avuçlarımıza sığmıyor artık
Gidenlerden kalan sesler
Ve göçlerin izleri…



kopunca yüzündeki gülüşler
yüzün sessiz kalır
çizgilerin uykusuz...
bulutlar saklanır kirpiklerinde
gözlerinden okyanuslar boşalır
yalnızlığın küf kokar
çıplak ayaklı masallarla avunursun...
garip bir akşamüstü çöker üstüne
giz yüklü rüzgar dolaşır saçlarında
yitik ömürler biçersin
elinde ki kör makasla...
gülüşür gölgeler
boş bir çuvala döner yığılırsın
boz bulanık yüzünle 
duvar diplerine
duvarlar rutubetli ve soğuk 
unutursun...
dökülür yüreğinin karanlığına sözcükler
şiirler iç çeker
tanınmaz ellerinle 
patavatsız yağmurlara sarılırsın...
 kapılar çığlıktır artık
pencereler gözyaşı
bir paslı çividir yüreğinde özlemler....




"gel rüzgarlara dokun" dedi 
sustum...
kendine fırtına olurken insan
nasıl dokunur rüzgarlara
takvimlerden kopartılmış
sarı saçlı sonbaharda
ne renk olur rüzgarlar
bilir misin?
ve anlar mısın bulutların halini?
bak üzüntü doluyorken 
tüm kaldırım dipleri
sırtını dönüp gidiyorken mavi
göçmen kuşların gölgesinde savruluyorken yapraklar
serinliği üstüne giymişken sonbahar sabahları
nasıl dokunurum şimdi...
"gel sımsıkı sarılalım yazdan kalma güneşe" dedi 
gülümsedim...
buruktu...
yüreğimdeki kasırgalara inat
sustum....
düğüm düğüm çözülüp çıldırırken içimin harfleri 
adsız uçurumlara dik dik bakıyorken gözlerim
üstüme sonbaharın hazanından dökülüyorken hüzünler
ve parlamıyorken güneşin elleri
nasıl sarılırım şimdi...
“gel" dedi
"sus "dedim...
öpülmesi gereken çok masal var gökyüzünde.



bıraksaydınız kendi rüzgarımızda
birikmezdi yüzler
kiremit renkli sokaklarda.
yırtabilirdik bahardaki sisi
duvarlarınıza kazınmış öfkelerinize inat
umut ekebilirdik
kopmazdı içimizdeki salıncağın ipi
düşmezdik tepetaklak
umursamazdık üstelik tırnaklarımızda ki kiri.
bıraksaydınız kendi yağmurumuzda
gamzelerimiz dolmazdı
simsiyah gözyaşıyla
korkuların yutacağını sanıp
saklanmazdık perdelerin arkasına
sarsa sarsa kucaklamazdı kimsesizlik...



// kapalı pencerelerin buz tutan camlarından seyrederken 
Kasım'ı ,sen omuzuna konan göçmen kuşların kanatlarında saklarsın ayazını//
rüzgarların fısıltısıyla 
içimde göç başlar
ele avuca sığmaz harflerim
birikir kirpik uçlarında nehirler 
göğsüme dolar zemheri
üşürüm…
dilime aykırı sözcükler dolanır
boş kalır yüzüm 
odadaki ürpertici ıssızlıkta 
beklerim...
bu şehrin kuzeyindedir buz tutan saçlarım 
sessizliği yutmuş dar sokaklarında 
sise bulanmış düşlerim...
yıpranmış bir kitap gibi dağılmadan
ve yaralı bir yaprak gibi savrulmadan 
geceye
ıslak ıslak dökülmeden karanlığa
olanca yükünü boşalt yüreğim...
Canan AKPINAR




olmuyor vallahi
kafam yüreğim kalabalık
sessizlik indimde dinmeyen çığlık
susmuyor sükut...
yollarım uykusuz
gecenin içinden çıkamıyorum
avuçlarımda bıçak kesiği hüzün
duvarlarımda parmak izlerim...
yüreğimin avlusunda 
ölü bir şehir saklı
üstüne gece örtülü
gölgeler nöbette başucunda...
sessizlik dalaşıyor yalnızlığıma
dilimde serseri kelimeler
savuruyorum uluorta
kaldırımlar kadar küfürbazım...
tadı kaçtı rüzgarların
bulutlar fısıldaşıyor gözlerimde
tenimde soğuyor gözyaşlarım...
gecelerin içinde saplanıyor imlasız sözcükler yüreğime
çekip çıkartamıyorum
ellerimde kelepçe...



bir avuç gökyüzü çalar mısın şair
yamasak şu karanlıkları
bir kaç damla yağmur 
ve bir parça bulut avuçlarımıza
bak içimizdeki nehirleri ağlattık...
güneşe hiç dokunmasan da olur
nasıl olsa çürüdü toprağımız
ne sarı turuncu yaprağımız kaldı dallarımızda
ne masallar anlatacak çocukluğumuz
bak yüzünü çoktan astı umutlarımız...
artık yıldız toplamasan da olur saçlarıma
gözlerimde sis...
bak işte içimdeki özlemler tutuştu
durduk yere...
yarım bir öpüş, uçurum bir bakış
alev alev yanan işte  bizim sevdamız...
Canan AKPINAR



Arnavut kaldırımlarında 
bir yosmanın çıplak ayak izi ve çığlığı altında kalmıştır umudu
ayaz mı ayazdır düş kırıklıklarının battığı 
dekolteli göğsü...
ve bir sarhoşun çakal narasına sinmiştir tütün kokusu
ağız dolusu hüzün tükürmüştür 
çökmüştür avurtları...
perdelerde gölgeler oynaşırken
pencereler çoktan kapanmıştır kendi dünyasına
cılız bir ışık huzmesi
düşmüştür kaldırımlara
parçalanmış ne var ne yoksa konmuştur kapıların önüne
gözleri dönmüştür sokak kedilerinin 
hırıltıları yankılanır karanlıkta...
korkularla büyüyen göz bebeklerinden
uykulu gözyaşları akıp giderken mazgallara
ve sessizce dökülürken tükenmiş sevdaların kursağından kelimeler
hiçlik kokusu sarmıştır geceyi...
arnavut kaldırımlarında bir yosma
dudağında uçurum çiçekleri
göğsünde yitikliğin izi...




sessizlikte de yaşanırmış , sessiz kalınca anlıyor insan
sanki tüm sesli harfler şubat ayazında kalmışçasına, toplanmış bütün sessiz harfler geçip karşıma oturmuş
ben duvarlara baktıkça onlar gözlerimin içine bakıyor
gözlerim ki zemheri
gözlerim ki bulanık sular gibi... 
sensizlikte de yaşanırmış, sensiz kalınca anladım
tepkisiz duygularımı hücrelerimde sakladım...
esrik rüzgarlarda savruldu buruk gülüşlerim
kahır dolu bulutlardan yağmurlar biriktirdim
henüz yazılmamış şiirlerin yamacına astım
hangi kovulmuş mevsimdi ellerimden akıp giden ?
unuttum
ellerim ki hala cezalı...
gökyüzüm kanatları kırık kuşların çığlıklarında gizli
uçurumlu kent koyaklarında kaldı tiz sesim
ve sen bilir misin gökyüzü olmayanın mavisi olmaz
kesilir toprağın soluğu ve kül kokar
kül rengini soludukça anladım
ve saçlarımı kül rengine boyadım
tüm zamanlarım düş yorgunluğum...
şimdi ne şiirleri bölebilirim ne sensiz günleri
tek bir söz bile bekleme 
ufaladım avuçlarımda toz zerresi gibi harflerimi
harflerim ki iç kanaması...



sancılı doğum gibi çığlık çığlığa gök yüzü
bulutlar hıçkırarak ağlıyor.
bana baharı anlat...
gül yaprağında ki yağmur damlalarının hüznünü
unutma tomurcuğun direnişini
yeniyetme yaprakların kırılganlığını
bağıllı esmer akşamların nasıl geçip gittiğini
kuşları unutma
kırıktı  kanatları...
bana baharı anlat
gecelerin kırsal sancısını bırak bir yanına
sök yüreğinin avlusuna döktüğüm göz yaşlarını
ateş topuydu bak avuçladığım hüzün
yangınların içinde saklı hıçkırıklarım
 bilirsin yağmurlar gamzelerimde saklıdır benim
her fırtınada  sana dökülür gözlerim..
bana baharı anlat
rast gele bir günden başla
alalade aklına gelişim gibi 
geliyor muyum sahi?
gölgede üşüyen yürek nasıl güneşe asılır?
hüzünler nasıl dökülür kimsesiz sokaklara
nasıl Nisan kokar toprak
yüreğinin sağanağından anlat bana
ama dur!
gözlerimi kamaştırıyor kirpiğimde saklı hayalin
sonra avuçlarımda ki kuyuya düşüyor
sırılsıklam bir telaştayım
cezalı işte kelimelerim
darağacında asılmayı bekliyor
suçsuz susuz kupkuru nöbetteyim
kerpiçten mi taştan mı söyle yüreğin?
hadi tut!
eteklerini toplayıp gidiyor bak tüm umutlarım..



 karanlık çökünce denizin üstüne
gökyüzünün sokak lambaları yanar
hüznüne eşlik etmek istercesine
kıyılarında birikir tuz ve göz yaşı...
olanca cömertliğiyle gecenin içinden geçerken dalgaların sesi
sahilden yorgun kaldırımlara
kaldırımlardan çıplak duvarlara yankı yapar
"dönme sırtını bana"
bir şiir gibi okutur kendini çalkantılı deniz
yüzüne düşen ay ışığının altında
siyah bir gölge gibi dolaşırım
hüzünlerin yiyip bitirdiği sözcüklerle
sahil boyunca...
yeni kesilmiş bir kol gibi acı verir suskunluk
özlemlerin kontrolden çıkan alevleriyle
tutuşur yarınlarım
derin bir iç geçirişle büyür yüzümde buruk gülüşlerim
dört mevsimin nefesini hissederim
dudağımın kenarında...
biraz dün gelir çöker yanıbaşıma
biraz yarın görünür ıssız karanlıklarda
an dediğin budur işte...
ömrüme koyduğun işaretlerin üstünü
çizdim bu gece kurşun kalemle
ne beyaz sayfalara dökülen harfler
ne tutkuyla yazılmış hikayeler kaldı
senden geriye...
şimdi dinle
dalgalar hangi hikayeyi anlatıyorsa
sana...



“Oysa hiç yakınmamıştım sokakların dilsizliğinden”
Yağmurlarla karşılamadan sabahları
Silinmeden balkonumdaki rüzgârın izi
Ve gecelerin dibi kadar sessiz olmadan günler
Hasta etmeden gri
Boşluklara gizlenmeden ışıklar
Kör, sağır,  öfke nöbetinde olmadan dalgalar….
“Oysa hiç yakınmamıştım kaldırımlarının kimsesizliğinden”
Ne kapı, ne pencere bulamadan 
Taş donukluğuna bürünmeden daha gün
Hayaletler gibi geçip gitmeden gölgeler
Her şeyin ardından bakmadan ellerim ceplerimde
Tırnaklarımı geçirmeden avuç içlerime…
“Oysa hiç yakınmamıştım sol yanımın ağırlığından”
Hayallerimi gömmeden yüreğimin kuytu köşelerine
Sessizliğe boğulmamışken bütün kalpler
Yeni kesik bir kol gibi kanamamışken
Yavaş yavaş uçuruma dönmemişken dünya
Ve yavaşca sessiz sedasız düşmemişken 
Kayalıkların donukluğunda bakmamışken ölümün gözlerine…
“Oysa hiç yakınmadım yapraklarını döken ağaçlardan”
Kapımda durmadan şubat ayazı
Pencerelerime tül olmadan bulutlar
Susan gecelere dönmeden 
Yağmurlu bütün şiirler…




Bütün pencereler kör ve sağırken
gece kurşun gibi ağırdı
 boş sayfaların sessizliğinde
gölgesinin üstüne basarak yürüyordu
saçları kimsesizliğe boyalı kadın...
bedeli ödenmiş zamanın kıyısına oturup
dışarıdaki hiçliği dinlerken
dudağında buruk bir gülümseme
saklı gözyaşlarıyla
boşluğa bakıyordu...
"teni soğumuştu"
yüzünün ölüşüyle dolmuştu
yüreğine  toprak kokusu
sessizce dipsiz karanlığın kuytusunda
yağmur bekledi
kurak mevsimde yağmur yağmazdı
yağsada
 üşürdü teninde...
gece kördü
gece sağırdı
gece hiçlik kokardı
gece intihardı
talan olmuş bir ömür geçip gitti yanıbaşından
ne çok yara büyütmüştü bu sokaklarda
köşebaşlarına üşüşen gölgeler biliyordu
bu kaldırımlar  düşmek için vardı
düş/tü
dudağında sıkışıp kaldı yaralı kelimeler
şimdi her şey kanıyordu
kanamazsa biter miydi
bilmiyordu...
bazı kadınlar boşluğa sığınırken
bazı kadınların  adı uçurumdu.
kanatları yoktu ardında  kül bırakanların
sessiz çığlıklar doldururken boşluğu
ölümün gözlerinde kayboldu...



Öyle afilli yaktım ki canımı bugün
Dudaklarımın kenarından sızan alevle
Aynanın karşısına geçip
Gözlerimde yanan ormanları seyrettim
Yağmursuzdu gün...
Seması bulutlar tarafından zapdedilmiş şehrimde
Kimsesiz bir liman gibi sessizdi bir yanım
Bir yanım da gölgede ki kadınlarının çığlığı
“Rüzgardı
Esmesine engel olamadığım”
Kimsesiz sözcüklerin yanından geçtim
Kendimden vazgeçerken
“sensiz” olduğumu haykıran sabahlara açtım gözümü
Yağmur bereketini saklayan topraklara sürdüm yüzümü
Torosların yamaçlarından seslendim
Doruklarına fısıltıymış çığlıklarım
öğrendim…
Yön bulmaya çalışan karanlığın içinde
Avutulmayı bekleyen gri yalnızlığım
“bilir misin bu nasıl bir renktir
sadece duvarlara, boşluklara ve gölgelere yakışan”
Dünlerde kalmasaydı, yada bu kadar uzak olmasaydı yarınlar
Göktaşı yağmuruyla ağırlaşmasaydı yüreğim
Sırtımdaki soğuk ürperti titretmeseydi ellerimi
Tutabilirdim belki umudun eteğinden
Bugün öyle canımı yaktım ki
Akkor halinde ki ince bir telin üzerinde
Çıplak ayakla yürür gibi…
CANAN AKPINAR



kuş seslerini topla gel
ılık rüzgarlarla sar beni Eylül...
bilmem bu kaçıncı yakışım şehirleri yokluğunda
yolları, isimsiz sokakları 
ve kaçıncı sağanakta kalışı yüreğimin
sensiz bu kaçıncı Eylül?
kuytularımda yağmurlar biriktirdim
deniz köpüğünden gülüşler
yaralarımı yeni yaralarla örttüm
sarı lekeli hüzünlerle doldu gözlerim
bu Eylül ikindi güneşinde
kıraç topraklara ektiğim umutları
avuçlarına doldur da gel…
uykusuz  gecelerde
biraz dağınık biraz serkeş geçerken dünlerim gözlerimin önünden
dilsiz kaldım 
suskunluğumda ürperdi geceler
şimdi hangi kıyısından düşerim uçurumun
ki uçurum sen...
tut rüzgarları, önüne katıp savurduğu kurumuş sarı umutları
topla gel…
dilimde sözcüklerin cesetleri savrulurken 
ve henüz buz tutmamışken yüreğim
upuzun saçlarımdan yağsın eylül
bulutsuz gel..




//Yalnızlığın gece yarısından//
Şimdi yağmur yağsın ister miydin?
Yüreğinle birlikte ruhunu da yağmurlara bağışlamayı..
Ötesi bir yokluk
Ötesi rüzgârlı yol ayırımları
Ötesi ölü adamlarla ölü kadınların kasabaları...
Mevsim nihavent makamı
Yaprak dökümüyle başlar ve aralanır zemheri kapıları
En eski zamanlardan o yoğun hüznü toplar bulutlar
Dudak kenarına yapışmış incinmişliğin  kıyısından dökülür
Yağmur damlaları...
Bilmem kaçıncı kez içine yutkunursun çığlığını
Dalgalı denizler gibi
Solursun fırtınalı havayı
Düğüm olur gırtlağına
Kasım sabahları…
Ağaçların hışırtısı tırmalar kulaklarını
Oysa yüzünde tek bir yaprak titremez
Kendi yağmurunun imgesinde
Unutursun ettiğin duaları…
İstilacı, kurban ister bu mevsim
Sen şimdi yüzünü yağmurlara bağışla…



Mutluluk boş kalan rutubetli bir evin
Paslı anahtarında mıydı?
Kapısını açamadığı
Açıpta bir adım atamadığı
Eşiğinde donup kaldığı… 
Ayaz, alnına yapışmış incecik bir çizgiden çekip giden mevsimler miydi?
Yoksa bazen dışında bazen de aksinde sicim olan yağmurun 
Soğuk nefesi miydi pencerede?
Hıçkırıktı 
İçinden  geldikçe çekip kopardığı 
O uzanabildiği çukurdu
Ötesi y/oktu…
CANAN AKPINAR



Dayanamıyor kalbim
Kalbim ağrıyor anlasana...
Aralanmıyor içimin loş koridorlarında ki kapılar
Yabancı geliyor sesler
Onlarca gecelerden geçiyorum parça parça
Gecelerin gözlerine bakıp
Gözbebeklerinden vuruyorum
Yine de ağarmıyor gökyüzü
Hiçbir kuş havalanmıyor
Güneş doğmayı bilmiyor
Duymuyor ürkek sesimi
Bilmiyor ışığını umutla beklediğimi,
Sarı lekeler düşüyor gözbebeklerime sonra
Saman aleviyle yanıyor kirpiklerim
Buyur ediyorum acı dolu bir sesle kimsesizliği
Ah bu ne aymazlık vurdumduymazlıkla
Gelip oturuyor yüreğime...
Sokaklar nefes alsın istiyorum
Anlasana...
İnadına sakız gibi
Çiğnenip çiğnenip tükürülüyor kaldırımlara kelimeler
Kirleniyor şehirler...
Oysa sokaklar haklıydı
Alnından öpmek lazımdı.
Tutulmuş köşe başlarında
Serseri umutlar aradı…



Bir İlâhi hikmettir, daha yüzün görmeden
Can canın içindeyken, ateş düşer yüreğe.
Volkanlaşan sevgiden, pay alır yavru beden
Nasıl sever anneyi gör, bakıp da bebeğe.
Harcamıştım tümünü, buysa sevgi sermayem
Bir güzel gül elimde, bir diğeri yoldayken. 
Geri alıp ikiye, nereden nice bölsem
O ne ince hesap ki, çıkamadım içinden.
Erdi vakit geldi gün, sundu yüce yaradan
Bir o kadar sevgiyle bir nazenin gül daha.
Sahibi var hesabın, verir bölüp çarpmadan
Şaşılır buna ancak, görüp biçilmez paha.



Her sabah uyandığımda
İlk sen gelirsin aklıma.
İnerim sonra yatağımdan
Başlar günün akışı..
Beni yokluğuna
Seni toprağına
Alıştıran zamanın tozlu rafları,
Düşürür zihin aynama
Özenle sakladığı anıları.
Can bulur hayalimde
Turların en güzeli
Martılar eşliğinde; 
Bir Anadolu, bir Rumeli.
Kanlıca’da yoğurdumuz,
Çaylarımız Emirgan’da.
Yıllar devirdi yaşları,
Değişti kaldırım taşları.
Kıyamadı yıkılan yollar,  
Bıraktı ayak izlerimizi. 
İstanbul şahit,
Parkları, bahçeleri
Müzeleri, saraylarıyla.
Fırsat bulup işten güçten
Alıp çocuğunu gezdiren,
Az babalardan biriydin sen.
Cağaloğlu yokuşu
Safi kültür dokusu
Keyifle gezerdik.
Kitaplar seçerdik; 
Birbirinden güzel.                          
Kimi dersten, listeden.
Kimi gönle esin,
Ruha  besin,
Birlikte sevinirdik; 
Ben hediyeme,
Sen mutlu ettiğine.
Derslerimiz vardı bir de
Okul harici evde.
Türkçe ile resim
Heyecanım, gözbebeğim. 
Farklıydı sana göre; 
Hepsinin şahı matematik.
Tavizi yok ağırlığından
Köşe taşıydı fizik.
Otuz problem günde
Toplanır ödül olur; 
Daha çok sinemaya
Ara sıra tiyatroya.
Derdin ki “Çalış, harcama zamanı boşa,
Dönüşü yok, bir daha gelemezsin bu yaşa.'
Kolay mıydı çalışmak? 
Hiç yapmadan kaçamak.
Bakınca hayata, bulunduğum yerden 
Uçuk maviden, toz pembeden
Zordu görebilmek başka renkleri.
Anladım ki sonra, 
Grisi de varmış, karası da.
Seslenmek bile “baba” diye
Açar nefesi, güç verir yüreğe
Neymiş sessiz kalmak
Öğrendim, nasılmış susmak.
Kimsenin veremeyeceği
Kocaman bir sevgi,
Koptu gitti dünyamdan
Sen girerken ardından.
Sakla sevgini yoldayım
Öyle yakın ki uzaklar
Her günde bir adım
Çok sürmez oradayım.
Rabbimin huzurunda,
Yüzüm olsun kulluğumdan.
Birazcık  dolsaydı,
Boş kalmasa azık çantam.



Ezelden sevdalı, yağmura toprak
Onunla can bulur dal, çiçek, yaprak.
Ürün bekler çiftçi, tarlası çorak
Yeşermez sevdalar, umutlar kurak.
Aklı yok betonun, neylesin suyu
Kaskatı bağrında açılmaz kuyu.
Üstelik taş kalpli, hem serttir huyu.
Acıtır damlayı, taşın dostluğu.
Konuk eyler toprak, yağan rahmeti
Sinesi kaynaktır, Rabb’in hikmeti.
Mükemmel düzenin, üstün hizmeti
Saklar sunar bize, billur şerbeti.
Çok bulup nimeti, harcarız boşa.             
Sonra gelir yokluk, dolanır başa.
Küser toprak anam, bu dağa taşa
Yağmur değil artık yağan dert, tasa.
Hakkı var doğada kuşun, böceğin        
Daha can bulmamış otun, çiçeğin        
Nesiller sonraki yeni bebeğin,
Eriyen yaşamda, yanan yüreğin.



Güllerimiz açtı gonca gonca
Çelik misali güçlü dallarda.
Hain yürekli, hoyrat eller,
Yolup, saçtı toprağa.
Düştü vatan sinesine 
Taptaze genç bedenler.
Kucaklaştı hasretle,
Dede torun tüm şehitler
Pırıl pırıl mertliğin, 
Yıldızları alnında.
Yerin altı gül bahçesi,
Üstünde ben.
Akif gelir aklıma,
Titrer ayağım basarken.
Sevinmesin zahmet eder,
Gonca dallarımı kıran eller.
Hazır nöbet devrine,
Açan yeni tomurcuklar.
Toprağıma candır onlar, bayrağıma şan 
Yurdumun direği, gözümün bebeği Mehmetçik.



Muhasebe yaparız, her 10 Kasım gelince,
Ne kadar yol almışız, Ata’mızın izinde. 
İzlenecek yön belli, mecal yok yürümeye,
Kimi sektör ileri, kimi basar geriye.
Yepyeni Cumhuriyet, açmıştı neler neler.
Devlet işi değil bu, özele gitsin derler.
İşletmelere ortak, yabancı sermayeler,
Daha da gidecek var, satışa sıra bekler
Çin’den gelir ucuz mal, bizimkiler kapanır,
Tamirciye gerek yok, süre biter atılır.
Dümendeki IMF, kumandalar ondadır,
Ateş sarmış dünyayı, ekonomi yangındır.
Görüş görüş ayrılıp, bölünmekte insanlar.
Düşünce zengin olsun, ama ayrılık zarar.
Aldığım eğitim mi, yoksa aklım mı azdır,
Üzülürüm bunlara, yanarım içim acır.
Öyle güzel gençler var, donanımlı bilgili,
Diplomalar cebinde, iş bulamaz ilgili.
Göçüp gider beyinler, ele verir hizmeti,
Anadan, yardan ırak, yurda düşer hasreti.
Okul ve iş seçerken, sınavlardan geçeriz,
Meclis neden sınavsız, sadece oy veririz.
Sınav konsun adaya, geçilmesin karnesiz, 
Doksan  puan üstüne, öbür seçim sınavsız.
Anıtkabir’de Atam, Çanakkale’de dedem
Yansın mı, ağlasın mı? Düşünür de bilemem.
Umutlanırım bazen, ha kalkacak Türkiye’m,
Aydın olur kararmaz, hem gündüzüm hem gecem.
Saniye Sarsılmaz



Neden severim seni, bilir misin papatya,
Niçin tutkunum ben bu sarı beyaz rüyaya? 
Ne zamandan beridir bu sevgi bilmem ama,
Sen açacaksın diye severim baharı da.
Sen bir başka güzelsin, ben bir başka sevdalı
Altımızda çimenler, sanki zümrüt bir halı.
Gök kubbeyle örtülü, cennet misali diyar,
Bak bizim için gelmiş, bize esiyor rüzgâr.
Sen bir kır çiçeği, ben mutlu bir kır çocuğu
Seninle süslüdür hep rüyalarımın çoğu
O kadar güzelsin ki, dokunmaya  kıyamam
Yıllarca baksam yine, seyretmeye doyamam.
Fal tutar sevgililer, güzellerin tacısın,
Dertleri kolay bulan gönlümün ilâcısın.
Toprak anam bağrına basınca bir gün beni,
Unutmayıp da yorgan etse üstüme seni.



Neşeyle muhabbeti şimdilerde unuttuk.
Yine de açık kapım, döner diye mutluluk.
El sallar uzaklardan sevinçlerim hep bana
Daimdir dostluğumuz, gelmesek de yan yana.
Işırken arzulara,  kamaşmasın gözlerim
Seçemem gördüğümü, gölgeyi de özlerim.
Gönül bu, uçmak ister, yücede hayali çok
Kanadının ucunu kırdım da haberi yok.
Düşe kalka yürürüm, umudum hep yanımda
Atmışım korkuları,  çarem acır canımda.



Ahmet Muhip Dıranas, çok severim seni,
Hep şiirlerin güzel, biri yakar beni.
Ortak bir sevdamız var, yer almış kaderde; 
Şairlik değil elbet, öyle şans nerede?  
Yine de ilham geldi, marifet isimde.
Haddim değil şiirde, ustayla yarışmam, 
Benim de senin gibi var Fahriye ablam.
Aynı çatı altında birkaç güzel komşu
Koşar bakardık  hemen, biri dese “hapşu”
Akşamları birlikte bahçede, balkonda 
Ne güzeldi muhabbet, şekerin tadında 
Dostluklar kalırdı hep, çay sıcaklığında 
Şiir seçerdik bazen, senin-benim sayfam,
Bir ben açar okurdum, bir Fahriye ablam
Bilirim şarkıların hangisini sever,
“Gül ağacı değilem”,  tam  gönlüne değer.  
Zarifti hali tavrı, bakışı, duruşu
Kumaşları keserken makası tutuşu.
Uzaklara yollayıp gözünden uykuyu, 
Geceyi bile yoran. emeği unutmam,
Bayramlarda giysime renk Fahriye ablam.
Yollardı Ahmet abim askerden mektuplar, 
Bir gider bir gelirdi zarfta mutluluklar. 
Postacı Kemal amca,  arar bulur verir
Atıp gitmez kapıya, beklenendir bilir.
Vuslata erdi hasret, geçti günler bir bir 
Yollar uzak, arada gurbet olsa ne gam,
Dostlar demetinde bir gül Fahriye ablam.



Ne istedim kim bilir,
Şimdi unuttum.
Canı yandı besbelli, 
Bir şamar aşk etti 
Yandı yüzüm,
Şimşek çaktı gözüm.
Hak ettim belki ama,
Caddenin ortası,
Meydanın kıyısı,
Şişli ’nin göbeği.
Tam ağlayacaktım,
Karşıdan gelen amca 
Durdurdu annemi.
“Dur” dedi  “hanım ne yapıyorsun? 
O bir tek senin değil,
Türkiye Cumhuriyeti’nin de evlâdı
Öyle vuramazsın”….
Ben acıyı unuttum.
Annem kabahatimi..
Biliyordum Cumhuriyet’i
Hem de çok seviyordum.
O da beni seviyormuş
Ne büyük nimet
Yaşasın Cumhuriyet…
Ve amca….
Yıllar geçti
Çok yıllar…
Unutmadım seni.



Cevher-i insan işler, öğretmenim elinde
Değer verir madene, emeği her telinde
Yıkayıp arındırır, faziletin selinde
Bilgiler nakış nakış, desendir eserinde.
Köprü kurar sevgiden, gönüller arasına
Tabiptir merhem sürer, cahiller yarasına.
Ülke bütünlüğü ve Cumhuriyet aşkına
Neferler yetiştirir, uygarlık yarışına.
Sanırız ki yalnızca, mesaide çalışır
İlim irfan rehberi, hiç durmaz yolcu taşır.
Hedefleri belirler, karanlığı ışıtır
Yakıtı görev aşkı, menziline ulaşır.
Ödenmez hakkı lâkin, emektir değer ister,
Fazlasında gözü yok, geçinebilsin yeter.
Size de öğretildi, hesap, kitap, çözümler
Hani neredesiniz, Sosyal Güvenlikçi’ler
Saniye Sarsılmaz
24 Kasım 2006



Al artık dağıt saçlarımı rüzgâr 
Senin elinde daha güzel onlar.
Yok istemez ne tarak ne de fırça
Sunduğun hürriyete doymadıkça.                                       

Kalmasın hatıralardan hiçbir iz
Al işte götür gözlerimi deniz.
İster vur sahile kır kayaları,
İster balıklara yem et onları.
Ne gezersiniz avare bulutlar,
Ulaşmama engel midir hudutlar? 
Sizin için gökleri  deleyim mi
Yağmurlara  tırmanıp geleyim mi? 
Ey göklerin hâkimi yüce güneş
Yanarım sen gibi, olmuşum ateş.
Al hadi götür beni gök saraya
Yoksa kül olur kalırım dünyaya.
Başına duman dolanmış dertli dağ
Kement atıp ayağıma olma bağ
Kulak ver sırlarıma, beni dinle
Yalnız kalırsam al bağrında gizle.



Feyz  alıp akarsın, yücesinden dağların
Muhabbeti sende, ormanların, bağların.
Bazen şarkılarla, dolusun baştan başa,
Bazen de ağlarsın, atlarken taştan taşa.
Gönlünde baraj yok, uçarsın tümseklerden.
Korkunç çığlıklarla, düşersin yükseklerden.
Dere, tepe demez, durmadan aşarsın sen,
Kimi zaman coşar, gamlanır taşarsın sen.
Şaşkın bir avare gibi gezer durursun
Varıp denizlerde, tesellini bulursun.
Neşe mi, keder mi taşırsın sularında? 
Sevdanın arzusu, çağlar dualarında.
Saniye  Sarsılmaz



Güllerin açtığı mevsim
Uçup geldim
Kondum dalına.
Şımarık bülbülün oldum,
Sımsıkı tutundum 
Ellerinden hayata.
Okşayarak tarar
Sevgi sevgi örerdin.
Bazı gün kurdele bağlar
Ak kuyruğu yapardın,
Güzeldi ellerinde saçlarım.
Yürüdükçe salınır,
Gün boyu seni hatırlatırdı.
Okulun iyisi derken
Yolun uzağını seçtin.
Çantam elinde, ben seninle
Ne güzeldi yol arkadaşlığın.
Dikkat ederdim yürürken,
Basmazdım karıncaya, ota
Canı yanmasın  diye
Sen öyle demiştin.
Her defasında ümitle,
Tarttırırdın eczanede.
Geçemezdim yirmi beşi
Bilirdim üzüldüğünü.
Taş doldurasım gelirdi,
Sen görmeden ceplerime.
Özenirdim sınıfımdaki
Kısa etekli, tombul bacaklı kızlara.
Sevmedim büyümeyi
Zor da olsa çocukluk.
Geçilmez keyfinden,
Yakışırdı yaramazlık.
Aldırmam yaşıma,
Yolu açık olsun..
Döner miyim nazımdan? 
Bu kadar güzelken 
Sana naz yapmak.
Dağarcığım yanımda
Her ihtiyacımda
Düşer bir bir önüme
Bilgilerin, nasihatlerin.
Umursamayıp vaktiyle, 
İlgisiz kaldıklarım bile.
Melekler uçuşur dört yanımda,
Her biri bir duandan.
Korur gözetir, 
Ya bilir mi sevmeyi? 
Senin gibi
Karşılıksız, candan öte…



Bir güzellik ki bu, gözler kamaştıran
Öncesi doğuştan, sonrası sanattan
Ne kadar kurumlansa, ona yakışan
İhtişamına imparatorlar hayran.
Resul'un müjdesi, hakanını buldu
Çağı yeniledi Mehmet, Fatih oldu
Asırların sevdasıyla gönle doğdu
Büyük aşkımızın adı, İstanbul'du.
Geldi işgal kuvvetleri bir hevesle
Var mı gücü yeten Mustafa Kemal'e? 
Hangi silâh karşı durur bu sevgiye? 
Yazıldı yeni doğuş, altı ekime.
Seviyorum Sinan'ı, süsledi seni
Notalara döken Münir Nureddin'i
Aşkını kanıtlayan Yahya Kemal'i
Bana gıptası düştü, yaktı içimi.



Ölüm geldi aklıma, görünce seni birden,
Uçup gitme güzel kuş, penceremin önünden.
Yemsiz susuz kalırsın, kar yağacak üşürsün.
Hani narin, küçüksün, sanki kolay ölürsün.
Döndüm yanlıştan geri, dibindeyim yokuşun.
Benden sorulmaz ömrü, ne böceğin ne kuşun,
Ecel bu belli olmaz, kaç günüm var kaç gecem.
Gelip de bulamazsan, hakkın helal mi serçem? 
Bir gün göçüp gidersem, konukevim dünyadan, 
Gecenin mehtabı da, söner mi o rüyadan? 
Dalgalarla çırpınıp, ağlayan hırçın deniz, 
Kalır mı sularında, bu hatıradan bir iz? 
Dönüş bileti hazır, vizesi dolan canda,
Ölüm ne kadar yakın, “Ce” diyecek bir anda.
Satır bitmeden gelir, sayfanın arasında, 
Ya da içip kanmadan, bardağın yarısında.
Saniye Sarsılmaz



Dur artık ne olur dur, esme rüzgâr,
Önünde uçuşan, hayallerim var.
Eskimiş olsa da, ümidim onlar,
Dağılıp gitmesin, kalsın yadigâr.
Dur artık ne olur dur, akma nehir.
Yaralanır selden, sudan toprağım,
Dökülür yeşermez, dalım yaprağım
Ab-ı hayat sanıp, içerim zehir.
Dur artık ne olur,  parlama güneş
Karanlık ruhumu, ışıtamazsın
Buz tutmuş yüreğim, ısıtamazsın.
Kutbu çözer, gönlü çözmez bu ateş.
Dur artık ne olur dur, yağma yağmur
Duygularım paslı, sen bilemezsin.
Kimyada formülü yok, silemezsin
Boşa yağma, zaten yollarım çamur.



Barış günü dediler bir Eylül’e
Hak, hukuk yediler oynaya güle.
Bir eli silâh, bir eli kesede
Hani insaf, ya merhamet nerede? 
Sanal alemde oynayan çocuklar,
Ateş eder vurur, düşman kovalar.
Savaşı gerçek yaşayan çocuklar,
Onlar ya ölür,  ya susmadan  ağlar. 
 
Yıkmaya savaş, korumaya savaş
Alev almış dünya, bu mudur barış? 
Özlem, umut, dua ile her yatış,
Ve bir sabah barışa doğsa güneş.



Emrettim gönül sultanıma,
Dedim gel kıyma bu canıma.
Bir kez geldim, bir daha gelmem
Ben bu hüzünler dünyasına.
Gamın kederin yüzü solsun,
Tüm bir hayat neşeyle dolsun.
Bugün dünden, yarın bugünden
Bin misli daha güzel olsun.
Sür dünyayı giderse nasıl,
Yaşam denen şey, budur asıl.
Ne bana kalır ne de sana,
Geçeriz bu ömrü bir fasıl.
Saniye Sarsılmaz



Doğarken gelirdi güneşten ilk selamlar
Şimdi biraz geç kalıyor, engel siperler
Ne kıyı, ne kenarda, her yerde bittiler
Göğü acıtmakla kalmıyor gökdelenler.
Oturup düşündüm biraz, eski günleri; 
İstanbul betonları giymeden önceydi
Kırlar vardı, her yer papatya bezenirdi
Babamda araba yok, gökyüzü maviydi.
Kalabalık konvoy olurdu karıncalar
Biz derdik ki “Bugün onların pazarı var”
Bakarsın şeftali çekirdeği taşırlar,
Hayallerimizi yükleriz, şaşırırlar.
Sarı değil, renk renk damalı taksileri,
Paket taşlarla döşeliydi caddeleri.
Birden bölüp geçer sınıftaki dersleri
Nalların ardından, demir teker sesleri.
Kamyonlarda hasır kaplı damacanalar
Terkos içmeyenlere Taşdelen su satar. 
Su isteyenler camına beyaz bez bağlar
Kimler su alacak, sucular böyle anlar.
Geldik atıkların bol olduğu günlere 
Dediler ki “İstanbul bulaştı kirlere”
Lütfen kirletmeyin, “Pis” demeyin şehrime
O, korunmaya  lâyık en güzel hediye.
Hani çamurla oynar, kirlenir çocuklar,
Gözleri yine güzel, yine masum bakar.
Hiç çirkin değil, pasaklı ve çok şirindir. 
Haydi yıkayalım, İstanbul da böyledir.



Kara kış dağa kaçacak
Kuşlar yuvadan uçacak.
Bahar geldi gül açacak,
Bülbüle müjdeler olsun.
Güneş doğar pırıl pırıl
Sular akar şırıl şırıl
Pervaneler fırıl fırıl
Rüzgara müjdeler olsun.
Öyle narin kelebekler,
Korkarım rüzgar zedeler.
Açıldı renk renk çiçekler,
Arıya müjdeler olsun.
Kim yazar bu güfteleri, 
Ya kim yapar besteleri? 
İşte geldi yenileri
Dillere müjdeler olsun.
Hayat sır dolu bilmece
Çözülemez gündüz gece.
Sırlı sözü hece hece
Bilene müjdeler olsun.



Tutuşturur gökleri, kıpkızıl renge boğar 
Güne veda ederken, çapkın gülümseyişi. 
Ufkundan gözlerime, sonsuz hüzünler doğar 
Selamlar ben dostunu, batan akşam güneşi. 
Gökten alev yağıyor, yanıyor mavi deniz 
Gözlerime dost oldu, gönlümün kor ateşi. 
Çiçeklerim soluyor, kuşlar ötmüyor sensiz, 
Mor dağların ardına, dalan akşam güneşi. 
Gün gibi biter ömür, sana eş olur gider 
Bilmeyince kadrini, yüreğimin can eşi. 
Yeni baştan yaşasak, demeyiz artık yeter 
Gönüllerden neşeyi çalan akşam güneşi. 
Hüzünler damla damla, dökülür sen gidince 
Gönül bilmez neşeyi, gamdır onun son eşi. 
Karanlığa boğarken dünyamı hain gece 
Yanan zavallı gönlüm, viran akşam güneşi. 
Saniye Sarsılmaz 
Not::   Değerli katkılarıyla şiirime yeniden hayat kazandıran 
           usta şair ve yazar sn. Mehmet Nacar hocama teşekkür
           ve saygılarımla...



Uykumu çaldın hırsız gece,
Karanlıklarında erittin.
Rüyamı böldün, hece hece
Keyfimi paramparça ettin.
Niye mahzun böyle, ay dedem
Niçin söndürdün yıldızları.
Uyutmuyorsun beni madem,
Yeniden yak, bir bir onları.



Sitem edip karagözlü dilberine,
Karaları döküverdi dizelere.
Vurup  Karacaoğlan gönül teline
Sinesinde açtığı yara değil mi? 
Bak yine güneş doğmuş, kızıl ufkuma
Bereket verdi ekmeğime, suyuma.
Her gece ışık ve renk katar uykuma,
Rüyaların esrarı kara değil mi? 
Ormanlara kral yapmış kendini aslan,
'Ben ondan daha güçlüyüm' demiş kaplan.
Lâkin avcının ustaca kurduğu plan
Karşısında attığı nara değil mi? 
Akar zaman tutulmaz  gün, hafta, ay, yıl
Dövün dur istediğin kadar, yan yakıl.
İnsanoğlunu yola getiren akıl,
Teraziyi düzelten dara değil mi?



Az vardı binsekizyüzaltmışa
İzmir-Aydın'la başladı yola.
Sermaye yabancı, hizmet dışa
Olsa da, hoş geldi trenler yurda.
Cumhuriyet'imizde ilk yıllar
Kimlik buldu, millî oldu raylar.
Yol verdi dağlar, geçti vagonlar
Cana geldi iller, kasabalar.
Atam'ın emriyle şimendifer,
Anadolu'ya eyledi sefer.
Daha kim tutar, kuruldu ağlar
Demirle değil, damarla bağlar.
Kayseri, Sivas, Malatya, Niğde,
Elazığ, Diyarbakır izinde
Erzurum hemen onun peşinde.
Tutunur sanki kentler el ele.
Geldi İkinci Dünya Savaşı
Korudu benim ülkem barışı.
Hız kesti raylar, durdu yarışı,
Aslında bu bir geri varıştı.
Teknoloji kaydı arabaya
İtibar kalmadı trene, raya.
Ellili yıllar döndü karaya
Demiryolu için, bir yaraya.
Ne kötülük gördüler ki trenden,
Vazgeçildi yapılan hizmetten.
İndi de piyasa değerinden,
Düşmedi gönüldeki yerinden.
Yolcu seçenek bulmalı, yoldan
Bugün karadansa, yarın raydan.
Diyemeyiz, olmasın otoban
Onlar kardeştir, hak ayırmadan.
Yol uzunsa, tren gelir aklıma
İsterim, güven olsun canımda.
Yarış yok, sollama yok orada
İnancım o ki, güven raylarda.
Alır trenler gurbete götürür
Elbet bir gün sılaya döndürür.
Küsmez kimse, tren yolu umuttur,
Türkü yakar, dillere döktürür.
Gizlice yazdığı sayılardan
Trenler yapıp, oyunlar kazanan,
Dedem, annem, babamdı hatta ben.
Oyun eskidi, yenilensin tren.
11 Nisan 2006



Halka bakışı, halkın içinden; 
Sade kimliği, mavi gömleği,
Başında kasketiyle,
Bir zarif devlet adamı.
Türkiye’min Ecevit’i
Dile bile  kolay değil,  
Yarım asır siyasî mücadele
Gel de unut bu hizmeti.
Emeği sevgiye kattı
Dağıttı köye kente.
Bir saygıydı işçiye, 
Grev hakkı, toplu sözleşme.
Halkın umudu, 
“Ak Günler”e çağrıydı
Şahzade Nine koydu adını.
Dağa taşa yazıldı, 
Türkiye’min Karaoğlan’ı
Tevazu, hoşgörü, nezaket
Ve çok ince bir hitabet.
“Sayın” kelimesi siyasî,
 Siyaset zarif oldu sayesinde.
Gerekliydi bu çıkışlar
Dayatmalara karşı.
Dinlemedi Amerika’yı
Ekildi  haşhaşlar,
Emretti “Tatile Çıksın Ayşe”
İşte böyle tanıdı 
Barış Harekâtı emriyle
“Kıbrıs Fatihi”ni dünya.
Bir duygu adamıydı,
Ressam annenin şair evlâdı.
Sanatla süslü ince ruhu
Çiçeği, böceği, toprağı, suyu
Ve insanı……
Hep sevdi hiç bıkmadı.
Daktilosu olurdu gazetecilerin
Daha çocukken alınmıştı.
Ne sevmişti Erika’yı, 
Onunla yazardı aşklarını 
Yudumladı şekersiz demli çayını.
En romantik âşık Ecevit
Ve sade, sadık, mükemmel aşkı
Biricik Rahşan’ı
Tutan, tutmayan partisini
Esirgemedi sevgisini.
Neden mi? 
İlkeli duruşu, dürüst karakteri,
Vatanı, milleti, 
Bayrağı, Cumhuriyeti,
Alabildiğine sevişi vardı.
Daha ne olsun……..
Duaya durdu ak güvercinler
Rehber olsunlar diye cennete,
Ötelerde bekleyen beyaz melekler.
Bir kasımpatı daha düştü dalından.
Rızamız  O’nunla,
Teşekkürümüz var azığında.
Elimiz, dilimiz duada
Dileriz rahmeti Mevlâ’dan.
Saniye Sarsılmaz



Bir koşu gider komşuya
Örtmez kapıyı, aralık eder.
Ayak üstü, geri döner.
Hırsız değil korkusu,
Kedi girer, sütü döker
Mayalamış bir köşede
Yoğurt olsun diye.
Böyleydi eski evlerimiz
Ve annelerimiz…
Yine önceleri
Yazlığa giderken aileler
Eskimesin diye perdeleri,
Gazete kaplardı pencereleri.
Evin boş olduğu ortada gün gibi.
Bu kadar kabarık değildi
Hırsızların iştahı.
Büyük apartmanlara mahsustu
Usta elinden çıkmış,
Sanatlı demir kapılar…
Hırsızların el sürmediği,
Tertemiz boyalı
Ağaç kapılı evler vardı. 
Şimdi öyle mi ya
Alt katlar demir ağın içinde.
Kilit üstüne kilit,
Kapılar çelik
Olsa ne yazar,
O da çalışır
Teknik geliştirir.
Hem kim bilecek
Girerken “kilitçi”,
Çıkarken “tamirci”.
Bizim de böyle evimiz 
Ama geldi işte hırsız.
Basmış zilin birine “Pardon yanlış oldu” diye
Açan da sormaz ki “Geldin ama kime? ”
Çünkü tanımaz komşusunu.
Çıkmış üçüncü kata
Kesmiş atmış kilidi,
Dalmış öğrenci evine..
Ne bulacaksın orada,
Bilgisayarlar… 
Kiraya ayrılmış  paralar.
Bir de evi görseniz
Giysiler, kâğıtlar, kitaplar
Yerlerde ne varsa
Saçıp savurmuş,
Hallaç pamuk atar gibi.
O ne eziyetti
Tam sınav zamanı
Dağıldı hep ders notları,
Çalındı bilgi kayıtları.
Nasıl katlandı çocuklar.
Onların varı yoğu  bilgisayar.
İnsaf aranmaz bilirim hırsızda,
Ama bu kadar kötülük niye,
Bir sınır da mı yok hainliğe?



Yoktu oyuncaklarım,
Gökyüzünden istedim
Ay dedeyi ve yıldızları,
Hiç nazlanmadı.
Çizgiler çektim
Yıldızdan yıldıza,
Pırıl pırıl resimlerim oldu. 
Sonra, öğrendim ki büyüdüğümde,
Ne İlahî tablolar var gökyüzünde.
Burçlar, takım takım yıldızlar 
Büyük ayı, küçük ayı
Ve daha neler…..neler.
Öğretmen yaptım ay dedeyi
Neşeli cıvıl cıvıl yıldız çocuklara.
Hilâl olunca da,
En yakın yıldızı seçip yanına
Bayrağımı taşıdım yücelere..
Şakacı bulutlar gelirdi arada,
Geçip önüne saklardı
Gök yüzü tablolarımı.
O zaman da onlarla oynardım.
Hem çok güzeldi,
Şekil şekildi
Her biri bir şeye benzerdi.
Utangaç olurdu bazen,
Yüzü kızarırdı.
Bazen kapkara olur,
Ateş saçar,  haykırırdı.
Sakinleşince de üzülüp  ağlar,
Sonra resimlerimi bana bırakır giderdi.
Veda etmez yine gelirdi,
Resimlerim de öyle
Hep dururlar gök yüzünde
Ve benimle muhabbette.



Bir esrarengiz bakışa kandım
Önüm açık, yolum düzdür sandım.
Alel acele koşuya daldım,
Taşa takıldım, düştüm galiba.
Kar mıdır yağan nedir üstüme? 
Üşür dururdum kendi halime.
Bir kırmızı gül sundu elime,
Ateşe düştüm, yandım galiba.
Çok değil, bir parçacık sevince
Avuç açıp yalvardım günlerce.
Hedefi ıskalayıp geçince
Uçtu elimden kuşum galiba.
Kalmadı neşem, savurdu yeller
Kırık teknemi sürüdü seller.
Gülüp söyleyip oynarken eller,
Seyrana daldım, sustum galiba.



Geliyor sonbahar, düştü yollara
Selâm olsun göklere, bulutlara.
Daldı gözlerim, gitti ufuklara
Geçen yıldan borcum vardı kuşlara.
Leylek, kartal, şahin, doğan, atmaca 
Su kuşları flamingolar ardında.
Ördekler ve kazlar hepsi burada  
Kuşların cenneti güzel yurdumda.
Tanrı misafirimiz, güzel kuşlar
Siz olmasanız cennet neye yarar.
Yeryüzü, gökyüzü dolsun her bahar,
Özledim ki rüyalarıma kadar.
Telgrafın tellerine konmuş kuşlar
Dedemden nineme nağmeler söyler.
İlden ile uçar gider turnalar
Dilindedir sevgiliden besteler.
Ezelî dostluğumuz var kuşlarla
Borcum var dedim, mahcubum onlara
Griplidir diye, düştüm kuşkulara
Hediyesiz gel bu kez, düşme dara.



Pembe güllerin yumağında,
Gönlünde amber olayım bu gece
Fesleğenlerde sevda yeşilin,
Gamzendeki elif olayım.
Nehir bakışlı kızıllığın ötesinde,
Sözlerin ortasında giz olayım bu gece
İki baharın salıncağı aşklarda,
Salınan goncan olayım.
Alev yüzünde yaşam nefesi,
Saçlarında perçem olayım bu gece
Mavi kanatlarda güvercinin,
Ölümsüz sevdan ben olayım içinde..



Takvim öncesindeyim,  zaman sonsuzluğunda
Hasret girdabında tekbaşına yüreğim
Ezelden yakılan ateşler halkasında.. 
Haberim yokmuşcasına bedenden ırak
Ruhani gücün sarmaşıklarında sevmişim seni..
Halkalar çoğalır bakışların pençesinde
Çınarın köklerine değer kirpiklerim
Nasıl bir hasrettir çektiğim? 
Aşk bohçasında yorgun hecelerim
İğde kokusunun esrikliğinde sevmişim seni
Öyle bir rüzgar eser ki içimde
Savrulan fırtınalarda semaya yükselirim
Ne durduran var bu rüzgarı..ne dindiren var bu hasreti
Sonsuzluğun ürpertisinde denizlerim..
Bilinmez sızılarda üşüyerek sevmişim seni..
Senmişsin ümitlerin dalındaki 
Senmişsin Aşk tomurcuğun ilk yaprağı
Nar çiçeği kırmızısında hayallerim..
Yıllar geçse de dinmeyen hasretim
Dualara açılan pencereden sevmişim seni
Gizli yolculuklara taşınır yüreğim
Mevsimler geçer an’lar en derin hazinemde
Gözlerimdeki o susuzluk..düşüncelerimdeki bu isyan! 
Suskunluğu örtercesine gülümsemelerim..
Solukladığım maviliklerde sevmişim seni..
Eflatun gönüllerin otağında
Ömrüm can’sız dört duvar arasında
Bir mavi ışıktan uyanmışcasına
Suyun berrak akışından yüreğine
Usulca uzanan toprağın serinliğinde sevmişim seni..
Yeşil kıyılara çarpan köpüksü vedalarım
Tılsımın gövdesinde solmayan çiçeklerim
Sessiz doğuşlarım kaç kere uyandı sabaha
Martı çığlığında..gözlerin elmas karasında
Yakamozların şahlanan ışığında sevmişim seni..



öyle bir an gelir ki..
durduramazsın zamanın akisini
akar kalpten dalgalı çığlığın
yağmura vurdukça rüzgarın sesi..
sevmek öylesine duygudur ki
anlatamazsın mehtabın dilini
susar gönlün dökülür yaprakların
ağaçlara yansıdıkça güneşin rengi..
özlem öyle tutkudur ki
göremezsin gerçek halleri
ağlar yüreğin gülse de çiçeklerin
adını andıkça sızlatır aşk  buseleri..
öyle bir an gelir ki..
duyamazsın sevda dolu türküleri
çağlar ömrün yeşiline çalsa da ümitlerin
sevda pusuda..özlem tetikte.. kurşun geceleri..



Yaşamanın farkındalığında, her günün mavi perdesinden yüzünü gösteren Güneş’in ışıklarıyla  uyanmak ne güzeldir. Gözlerimizi açtığımızda bugün de yaşıyorum, hayattayım düşüncesiyle,  kendimizce keyfin tatlı sinsi gülümsemesinde günü karşılamak hayatın değişik görünmeyen tatlarından biri..
Her insan, üstü kayalarla, topraklarla ve  çiçeklerle kaplı ayrı bir Dünyadır. O Dünyanın rüzgarında, yağmurunda, toprağında çekilen acılar ve bazen tomurcuklanıp açan çiçeklerin renklerinde, kokularında, bazen de dalından kopmuş yaprakların vedasında kimbilir ne hüzünler? ne anılar saklıdır. Bilinenler var birde sandık kokusunda gizlenenler..
- Hayat bir köprü,
- Hayat yaşanmamış iklimlerde yaşanacak bilinmeyenlerin sonsuzluğu,
- Hayat eski ile yeninin harmanlandığı başak yığını..
- Hayat tekrarı olmayan çile yüklü kervan..
 ve  evet, hayat bir sahne.......
- hayat bir sahne, rolünü iyi oynayan alkışlanıyor.! 
İnsanları katıksız, olumlu-olumsuz tüm yönleriyle karşılık beklemeden ve yakamozların pırıltısında güçlükleri biraz unutarak, nar çiçeği kırmızısında sevebilmek. Bazen de karşımızdaki kişilerin mutlu olması adına, kendimizden ödün vererek, prensiplerimizi yıkarak ördüğümüz duvarların enkazında sıkışıp yok olmak….sonuç mu? yaşatanlar ve yaşayanlar bilir …
Hepimizin hayat çizgisinin karelerinde  dışa yansıyan ve yansımayanlar vardır. Bilinmezliklerin içinde iç hesaplaşmaların verdiği kavgada duygular ölümle dans eder gibi yön değiştirirler.
Hayatın mutlu an’larının gamzesindeki noktalara dokunduğumuzda  mutlululuğun telvesi tadında uzaklara dalarız.O andaki hatıralarda dolaşma keyfinin demi tarif edilemez. Düşünce yumağında anı’lardaki an’lar  sarıldıkça sarılır..Ya yaşanan acılar? ya üzüntülerin kor damlalarındaki çaresiz an’lar? Kimbilir kaç kez ağrıların çiğleri kalbimizi delercesine üşüttü? kimbilir kaç gün gecenin bir yerinde fırlayarak yatağımızdan ateşler içinde kalktık.Bu manevi üzüntülerin kırıntılarında olmayacağını bile bile umut denizine kimbilir kaç kez yelken açtık?  Kimseye anlatamadığımız dertlerimizin düşüncelerini duygu okyanusuna bırakıp acaba hangi taraftan yüzersem kurturulum veya  nasıl fırtına gelecek de nerelere sürükleneceğim...işte o kördüğümde alfabemizdeki tüm harfleri sıraya dizeriz sabır dalgalarıyla başbaşa kalarak çaresizliğin çaresizliğinde örümcek ağına takılmışcasına yapışkan zamana takılırız. Düşündükçe aynı noktaya geri döneriz.
.......ve benliğimizde iz bırakan yaşanmışlığın mavi-siyahlığında kaybolma hissi...sonbaharın sarı hüznüyle uyuyan sarmaşıkları kim uyandırabilmiş ki? 
Maddiyat olarak, para bugün vardır yarın yoktur, bir anda konumumuz maddi olarak en iyi durumdadır, her şeyi iyi yaşarsınız ancak gün gelir bilerek-bilmeyerek yapılan hataların veya bulunduğumuz ortamın şartlarına göre bir lokma ekmek yiyecek paramız kalmaz. Maddiyat her konuda ölçüt değildir.İyilik ve maddi olarak yardım yaptıysanız bıçak saplarcasına fedakarlık ve iyiliğin faturasını çıkarmayınız.Yapılan iyilik ve yardımlar gönülden ve gizli olduğu müddetce kutsaldır.İyilik ve yardım söylendiğinde, kişinin başına kakıldığında hiçbir anlamı kalmaz.Para her ne kadar birçok kapıyı açar diyorlarsa da, para olmadığında, özümüzde kalan maneviyatın zenginliği kadar değerli değildir. 
Vefa benim için kutsaldır, tıpkı annenin evladını doğurup yetiştirdiği ve baktığı  gibi… Kişi ne olursa olsun ne yaparsa yapsın şayet o kişiden ufacık da olsa iyilik görüldüyse, affedilmese ve bazı yaşananlar bağışlanmasa bile insani görevlerimizi mümkün olduğunca yapma gayretinde olmalıyız..bu yapılabilmeli.Karşımızdaki  kişi/kişiler hasta olduğunda veya kötü duruma düştüğünde, olumsuzluğun içinde kıvrandığında yardımına yine içimiz acısa da, ateşten gömlek giyip koşmalıyız. Ama her insan öyle değil işte, yapabildikleri kadar üzüntüleri karşındakine verebiliyorlar, anlamamazlıkta ısrar edip olumlu bir hareket gösterip sizden bin kez yine uzaklaşabiliyorlar. 
Sevgi/sevmek/sevilmek  içtikçe hazzı azalmayan, tükenmeyen bir pınar gibidir..…..Anlamak-anlatabilmek-anlaşılabilmek ve güvenmek bu bütünlük sağlandığında oluşan sevgi ve saygı çemberi sonsuzdur.Bir söz okumuştum; ” İnsanlar sevmekten önce anlaşılmak istiyordu belki de”..evet, bu düşünceye kesinlikle katılıyorum.Anlaşılmak sevmekten önce gelir, her işin başı sağlık dercesine, adaletli anlaşılma duygusunun gelişmesi her şeyden önemlidir.Karşımızdaki kişi/kişileri anladığımız zaman tartışmalar, çözümsüzlükler yaşanmayacaktır.Ayrılıklar olmayacaktır. “Anlama” kavramı olmayınca kişi itham altında kalabiliyor, yapmadığı olayları söylemediği sözleri “yapılmıştır” kesin hükmü ile  kişilikler idam edilebiliyor. Önyargıdan uzaklaşıp kişileri gerçeklerin tüm çıplaklığı ile ölçüp tartmak ve anlamak gerekir, sonra kişisel yorumumuzu yapmalıyız. Karşımızdaki kişi/kişileri her yönüyle tanıdığımızda oluşturduğumuz kişilik portresi ile  özgün görüşlerimiz doğrultusunda hareket etmeliyiz.Tanımadan, bilmeden, duygu-düşüncelerin amacını öğrenmeden kişi hakkında  söyleyeceğimiz her söz  ve verdiğimiz kararlar yanlış adım atmamıza neden olur.
 İzin verin, karşınızdaki kişinin özgürlüğüne, kişinin hayallerine izin verin, bırakın yaşantısının okyanuslarında yüzsün, arkadaşlarıyla dostları  ve sevdikleri ile olmalarına izin verin, kısıtlamalar yalanlara neden olur.Yasaklar her zaman yapılması için sanki ısrarlı bir dürtüdür. Karşımızdaki kişilere gerektiği sınırda özgürlüğü tanımazsak yalan sözler ve olaylarla karşı karşıya geliriz. Çünkü, kişi yaşanmak istenilen bazı olumlu olayları öne sürse de,  izin verilmemiştir, hoş karşılamayacaktır ve ne söylense yanlış anlaşılacaktır, işte isteyerek veya istemeyerek de olsa bu durumda yalan devreye girer. Üzücü ve yanlış olmasına rağmen kişiler zorla yalancılığa sevk edilir.Karşınızdaki kişiye güvenin, güven sevgi ve saygıyı beraberinde yaşatır.Şüpheci olmayın.Şüphe ve güvensizliğin girdiği pencereden sevgi ve saygı dışarı çıkar. At gözlüğünden bakıp sabit fikirler doğrultusunda kaleminizi kırmayınız.  Kişinin ruhsal dengesini bozucu, yaralıyıcı manevi ezikliği yükleyerek kişi/kişilerin  özünde iyi olan bilinçlerini kötülemeyiniz. Daha fazla olumsuzlara zemin hazırlayarak tekrarlanacak yalan ve yaptırımlara neden olmayınız. 
Hayatı kendi ahlaki ve gelenek-göreneklerin aynasında, kültür mozağinizin çerçevesinde ve yaşamsal prensip etiğinize ters düşmeyecek şekilde özgür yaşayın/yaşatın. İnsanları olduğu gibi kabul ederek sevin, karşınızdaki kişi sizi seviyorsa ve siz sevmiyorsanız o kişinin sevgisine saygı gösteriniz, siz sevmek zorunda değilsiniz.Duyguların devinimi zorla asla olamaz.Ancak  gönül bir çekim kuvvetidir, hangi kişinin kimi sevdiğini dışarıdan gözlememiz biraz zordur, iç/sel duyguların odak merkezinde yatan aşk-sevgiyi ancak kişinin kendi yüreği tanımlar.
Siz de seviyorsanız, sevginizi karanlığa gömmeyin,  yalnız bırakmayın, sahiplenin ve benliğinizdeki mertliğin, aşkın, duygu selinin  şahlanmasına müsaade edin, sevginizi hissettirin.Sizi seven kişiye benden sana yar olmaz git başkalarıyla mutluluğu yaşa vb. sözler ve hareketlerle sevginin değerini sıfırlamayınız.Sizi seven kişi sizi sevmediğini anladığında zaten başka sevgi ve mutluluklarda olacaktır.Bunu sizin hatırlatmanız ve sevgiyi paramparça etmenizin bir anlamı yoktur.
Sevmek ve sevilmek kavramını hiçbir nesne ve değerle karşılaştırıp sentez yapmayın. Karşınızdaki kişiye açık ve dürüst olun, sevmiyorsanız sevmediğinizi mertlikle söyleyin,  başka insanlarla aşkı yaşayıp sevileni yanıltmayınız.. Aldatmacalar ile sadece kendinizi kandırırsınız, gerçekler mutlaka bir gün  Güneşin ışıklarıyla her yere yayılır. Kendi vicdanınız ile karşınızdaki kişinin vicdanı arasında sıkışıp kalmayın, bir yüreğe bir sevgi sığar.Küçük mutlulukları gönlünüzde büyüterek yaşayın.
Katıksız sevgileri kaybedince yeniden kazanmanın ne kadar güç olduğunu ve yeni tanıdığınız kişilerde o sizi gerçekten seven kişinin tadının olmadığını anladığınızda ise,  zaman çoktan geçmiş olacaktır.
Unutmayın! Hayat, insanlara şansa açılan gülen yüzünü bir veya en fazla iki kez gösterir.
Doğru kişilikler bencillikten uzakta yürüdükleri zaman değerini yüceltirler.



Bir gün gelecektir sevdiğin
Bakışı yakacak  kirpiklerini
Aşk pırıltısı güneşinde
Uçacaksın pembeliklere
Bekle sevgili, gülecektir gamzelerin
Topraktan fışkıracak filizlerin
Kavuracak ateşi ellerinin
Enginlere açılan dualarında
Çağlayacaksın  kokusuna sevginin
Bekle sevgili, bitecektir hasretlerin
Rüyalarında uyanacaksın apansız
Saçlarında sarmaşıkların
Vuslatın nur ışığında
Sevdaya sarılacak bedenin
Bekle sevgili,olacaktır dileklerin
Nefesin yanacak kalp atışlarında
Suskun  kelimelerin şakıyacak
Günbatımlarında elele
Şaşkın telaşın ürpertisinde
Bekle sevgili, kavuşacaktır gözlerin
Maviliklerde bulacaksın tenini
Uçsuz bucaksız sevgiye
Kucak açmışlığın gölgesinde 
Berrak sularda bulacaksın kendini
Bekle sevgili, yeşerecektir ümitlerin
Ömür  boyunca, sızlatan özlemi
Sona erecek..gelecek sevgili
Bir tatlı düş saracak benliğini
O gün gelecek…şimdi kapat gözlerini
Bekle sevgili…yeniden doğacaktır yüreğin..



Dur gitme! 
Kal biraz
Sana anlatacak sözlerim var
Hangi yıldız kümesinden geldin? 
Hangi melek getirdi seni? 
___Özlemişim___
Yeşilin tonunda eridiğim
Mahsunluğuna canımı veresim yar..
Dur gitme! 
Gönlüm yaralı
Kal biraz
Bakışlarımdan süzülen 
Yüreğimdeki poyrazları
Saçlarımdaki sonbaharı
Hissetme
Görme bendeki beni
Gitme! 
Hayalimsin 
Sana anlatacak çok derdim var,
Toprağa karıştı nur”unla özün
Aslında gömülen 
Sen değildin? .. 
Sol yanımdaki aşkını
Sağımdaki iki erini
Bahçemizdeki sevgi buselerini
Değişen mevsimlerimi 
Elif elif çisildeyen yağmurlarımı
Çok sevdiğin
“Ben”i gömdün. 
Kolay mıydı sensizlik sanıyorsun? 
İçimdeki korlar
Rüzgarın
Fırtınanın serzenişi değil? 
Göçmen kuşlarının kanat çırpışlarında cananım..
Öylesine biçare
Öylesine garibim bugün..
Ne derin sularda can çekişti bu yürek yelpelepek
Gitme! 
Yalnızlığımın düşlerinde 
Kal biraz.....



Dürüstlükte değilse gönlün
Karşındakini duygu zindanına bırakma
Adam gibi adamsa yüreğin,
Geç sevda otağının karşısına
Saklı yalanlarından arın, doğrulukla harmanla
O zaman Ahiret de senin..Dünya da...



Sevgi kelimesini duyduğumuz zaman içimizde mutlulukla karışık güzel çağrışımlar hissederiz.Sevgi nedir? Ben  yerine sen diyebilmektir, kendimizi değil ilk önce karşımızdaki kişiyi düşünerek duygu ve düşüncelerimizi aktarmakdır. Gerçek sevgilerde bu unsurlar göz önünde tutulduğunda yıkılmayacak temeller oluşturulur ve o sevgi ölümsüzleşir, insan; yüreğinin içinde saygıyı, dürüstlüğü, aşkı, sevdayı  özüyle, sözüyle, davranışı ve hisleriyle var olabilmeyi düşünerek sevmelidir. Zor anlarında, sıkıntılı durumlarında bizim tabirimizle kara günde sevdiğinin yanında olabilmekle sevgi gerçekliğini ortaya koyar. Sevgi, sohbette, gülümsemelerde ve hüzünlerde iki yüreğin bir olması demektir.Sevdiğinin yüreğindeki güzelliklere sevdalı olmak, kıymetini bilerek onur ve gururla taşımak önemlidir. Güven ve saygı sevgiyi doğurur, 
sevgili, gözlerin içindeki ışığın her gün yeniden doğan güneş gibi olmasıdır. Bir gün güneş doğup ertesi gün batarsa o sevgi değildir, onun yanında huzur buluyorsan ve o yokken özlüyorsan, düşüncelerin sevdiğinle bütünleşip sevdiğinle hareketleniyorsa işte gerçek sevgi budur..
      Yıllardır sevdaya dair yazılar yazılmıştır, şiirler, şarkılar, maniler.. önemli olan temiz sevdayı yaşamaktır, yalansız, katıksız ve karşılıklı özveriyle..
       Aldatmayın, insanların hisleriyle oynamayın, affedilmeyecek hatalar yapmayın, maddi ve diğer konularla sevginizi harmanlamayın....önyargılı olmayın, kişinin kendisinden doğruları öğrenin, ikinci üçüncü şahıslar sevginizin arasına girmesin...gerçeklerden kaçmayın, kaçış çözüm yolu değildir, gerçeklerle yüzleşmesini bilin, gerçekten seviyorsanız asla sevdiğinizi yanlız bırakmayın, kendi bakış açınızla değil sevdiğiniz insanın gözleriyle hayata bakın....
       Yazı ile değil konuşarak sorunları çözümleyin, karşılıklı konuşarak birçok konu doğru sonuca ulaşır.Sevgiyi bitirmek kelimelerde olabilir ancak yürekten kelimelerle sevgi silinmez, unutulamaz. Yaşadığınız olaylarda ve ortamda sevilen kişinin özelliklerini, davranışlarını ve sözlerini hatırlarsınız işte o zaman geriye dönüş yoktur, yıkılan sevginin özlemi  ve yakıcı rüzgarları sizi daldan dala savurur...
       Üzülmemek için ilk önce karşımızdaki kişiyi üzmememiz gerekir, sevgi oyun değildir, olayları başkalaştırırsak yanılgıya düşeriz, bulduğumuz sevgiyi bir kelime ile yok edebiliriz, olumlu sözler ve düşünceler sevgiyi pekiştirir..
sevin...çok sevilin...ancak sevgi duygusunu hiçbir duyguyla karıştırmayın...maddesel ve diğer unsurlarla sevginizi karşılaştırmayın..göreceksiniz ki kazanan siz olacaksınız..Nice güzel sevgilere...



bulutların mavi ufkuna
nakşeder  yavaştan yavaştan
bir gün,
beyaz düşler çalar kapını
açılır günebakan çiçeğinin sarısı
çeneğine yerleştirir 
ilk alevine bakışlarını
esir eder tutsaklığına beneğini
mevsimi yoktur, eser rüzgarı
aşk bu…
gelir bulur seni
yakar aniden
çakar şimşek gibi.. 
menekşe kokusu ruhuna
işler yavaştan yavaştan
bir gün,
ud nağmesinde sözler susar
nefesinde açan  kor buselere
giz olur sevdanın sesi
yıldızlar düşer..geçer an’lar
anlamazsın takvimin hangi saatiydi
hayali yoktur, dinlemez geceyi
aşk bu…
tanımaz kimseyi
yerleşir aniden
yağar ömrüne sonsuzluk gibi..



koca çınarın kabukları gövdesinde
bir bir dökülmüş sararan yaprakları
tomurcuğu gömülü şafağın gölgesinde
açarken zümrütüne değer mi hüzünleri
hayat.. yaralı kuşun kanat çırpınışı gibi..
ağlarken fidanında yakmış gönülleri
Elif diye diye haykırmış sözlerini
vurmuş gamzesini, hilal kaşın bakışında
dost erdemi ile yaşamış takvimleri
hayat.. derin bir sukemeri..
yüreğinde pare olmuş sızıları
küsmemiş gönlü dağlara..sarplı yollara
aşk ile sevda ile attığı adımları
toprağa ekilen pembesinde baharları
hayat.. hasret bahçesinde bitmeyen gül gibi..
kapanırken gün ışıkları
duyulur çığlıkları.. suskun diyarlardan
enginlerin okşadığı kumsalları
öper avuçlarından lal sıcaklığı
hayat.. renk çaprazında dans eden ölüm gibi..



Eğme başını yeşillim
Kaldır yüzünü bir kere
Gözlerime bak iyice
Seni sevdiğimi,
Nağmelerimde dinle...
Karanlıklar içinde 
Ay ışığını gördün mü? 
Gönül bahçesinden eğilip de
Yanağımdan öptün mü? 
Eğme başını yeşillim
Kaldır yüzünü bir kere
Gözlerime bak iyice
Kayıp olan yıllarını düşün de? 
Seni üzen mazini
__Benim için__
--Sil---
Ömründe
Bir kere..



Bir gün? 
__ağlayacaksın__ 
Ellerime baktığında 
Avuç içlerinden sızan 
Hüzün nehirlerini göreceksin
Alevli poyraz saçlarımda 
Rüzgarın sesini duyacaksın 
Dünyaya telve gözlerimle 
Bakma artık.. 
Gönül gözüm sürmelendi 
Açan sen olmayacaksın 
Dudaklarımda kelepçe.. 
Kelimelerin tükendiği gün.... 
Serzenişlerin faydasız 
Çırpınışların çaresiz olacak... 
__kirlenmemiş maviliklere uçamayacaksın..__
Bir gün.. 
Bendeki ben”in 
Yok olduğunu 
Gördüğünde
Kaç kere arayacaksın beni  kimbilir? 
Yüreğimdeki seni bulamayacaksın.. 
Itırların içinde saklı aşklarda 
‘seni seviyorum’ nağmesini 
duyan sen olmayacaksın.. 
......üzgünüm 
......artık 
bensiz yaşayacaksın.. 
___‘’Hayaller ve umutlar yüreklerde giz’dir./.Sevgi hayalleri bittiğinde göçmen kuşlar misali sevgiler de/ göçer gider maviliklere..’__



Kaçma güzel
Etme naz
Gözler buğulu,
Dudaklar kiraz
Savurur saçların
Sümbülüne dokunur zülfün
Açılan gamzene gözlerim oldu meftun
Gülüşündedir endam
Bakışındadır vurgun sevdam
Götür beni sonsuzluğa
Düşlerime konuk ol,
Hayalimde kalıver biraz
Kaçma güzel
Etme naz
Gözler buğulu,
Dudaklar kiraz
Nefesinle dol
Ateş ol
Dumanınla tüt de,
Gönlümün köşkünü yakıver biraz
Kelimelerim ol konuş
Çiçeklerini dök ruhuma,
Kokunla beni sar, sar biraz
Kaçma güzel
Etme naz
Gözler buğulu,
Dudaklar kiraz
Ay yüzlüm, bal sözlüm
Gel bende 'ben' ol,
Leylaklara ömrümü seriver de,
Öksüz bedenimi yaşat, yaşat biraz.



Geçenlerde Fakültemizi ziyaret için İsveçten bir bayan geldi. Bürodaki arkadaşlarımla, İsveçli bayanı  İngilizce mi, Fransızca mı yoksa kendi dili olan İsveçce konuşarak mı  karşılayalım  ?  Dedim ki; 
- Arkadaşlar bir insanın en güzel duyacağı dil kendi ana dilidir, İsveçce  kütüphanemize hoşgeldiniz diyelim..Kütüphanemize hoşgeldiniz cümlesini İsveç diline çeviri kısmından birkaç kez okudum, sesli olarak tekrarlarken birden kapı açıldı ve İsveçli bayan, Dekanımız, Dekan Yardımcılarımız, Öğretim Üyelerimiz, Tercümanlar kütüphanemizden içeri girdiler.Ben o an öğrendiğim İsveç diliyle kütüphanemize hoşgeldiniz dedim.İsveçli bayan tatlı şaşkınlığın içine karışmış bir heyecanla ve mutluluk harmanıyla irkildi, gözlerini açarak gülümseyerek İsveçce konuşmaya başladı, yanımızdaki tercüman bayan; 
-İsterseniz siz konuşun ben tercüme edeyim dedi ve ziyaret programı devam etti..
     Bir insanın başka bir ülkede kendi diliyle konuşulup karşılanması ne kadar haz verici ve anlamlı bir olay, bunu ziyarete gelen İsveçli bayanın o andaki yüz ifadesi ve hareketlerinden de sezmemek mümkün değildi.
     Bizler ne yapıyoruz? Kendi dilimize, öz Türkçemize sahip çıkabiliyor muyuz? Dünyanın hangi ülkesinde Türkçe olarak merhaba, nasılsınız, iyi günler, hoşçakal, teşekkür ederim, iyiyim..gibi temel ve günlük konuşma sözcükleri sıklıkla kullanılıyor? Hiç sanmıyorum.
     Ülkede konuşulan bir dilin tüm ana hatlarıyla, imlâsı ile kavranması ve öğretilmesi bir çocuğu yetiştirmek kadar önemlidir.
     Her ülkenin vatandaşı kendi ana diliyle konuşmayı, anlaşmayı tercih eder.Ülkemizde ise bu olay farklı, hoşçakal yerine bye byee, çüzzz..vb. yabancı kökenli sözcükleri kullanıyoruz.Bu yanlışı ben de bazen farkında olmadan dilime yerleşen sözcük olarak kullanıyorum, bir dahaki konuşmamda bu yabancı sözcükleri kullanmayacağım diyorum, ancak insanın alışkanlıklarını atması zaman içinde sürecini koruyor.Aslında bu sözcüklerin kullanım alışkanlığını birbirimizi uyararak giderebiliriz.Birey olarak  yabancı kelimeleri konuşmave yazma dilimize yerleştirdiğimizde öz Türkçemizi kendimiz bozuyoruz.İnternet sayfalarında da yabancı kökenli sözcükler ve kısaltmalara çoklukla rastlıyoruz.Kendi harflerimizin içine anlam ifade etmeyen harfler de bazen yerleştirebiliyoruz evet yerine ewet vb..Böyle yazınca farklılık mı oluyor? daha mı hoş görünüyor veya daha mı etkili oluyor? Kesinlikle hayır! Aksine, kendimize, gelecek nesillerimize kötü başlangıç ve gelişmelere neden oluyoruz.
     Ülkemizde, işyerlerine asılan tabelaların ve işyeri isimlerinin çoğu yabancı dil sözcüklerinden oluşması da cabası..
     Ailemizde, bulunduğumuz ortamlarda, iş-arkadaş çevremizde Türkçe sözcüklerin arasında duyduğumuz yabancı kökenli kelimeleri konuşma ve yazma dilimize yerleştirmemeliyiz.Türkçemizin anlam, sözcük, ifade yönünden ne kadar zengin olduğu bilinciyle hareket edip kullanacağımız kelimeleri özenle seçmeliyiz.
      Alfabemizdeki 29 harfin birleşip bütünleşmesiyle oluşan sözcük ve kelimeleri anlamları ile benimseyip yabancı kökenli sözcüklerden kendimizi arındırmalıyız. Böyle giderse, gelecek nesillerdeki çocuklarımız, torunlarımız bizlere, hi mama, how are you babaaanne, Hi uncle, bonjour grand-père, ı love you anneanne dedikleri zaman hiç şaşırmamalıyız.



doğmayan güneşin ışıklarını 
al şimdi avuçlarına
kaybettiğin her adımda
kaybolup da yitirilen 
sevdanın son sesi ve
seni sana bırakmanın saati
sözlerin vurgunu sonbaharda
tüm çiçekler sararır bir anda
hayata dair yaşanmış/yaşanacak ne varsa
kaybolur gider an’lar, anılar 
sevmek olmasın bunun adı
Aşk olmasın
sus/mak sonsuzluğun adı
sev/mek ömrün tadı
ayrılık yıldızların rüzgarı
aşk maviliklere açılan sensizlik olsun
sözlerim bende
duygularım yüreğimde
sevgim ömrümde
can’ın can özümde
sen’li içselliğim gözlerimle
renklerim armağan olsun düşlerine
bil ki..sevmeyecek açılmayan ömründe 
gecenin busesi ışıldamaz ben gibi
mavinin rengiyle örtüşen hayalinde
sevgi mührünü kazıyıp ta ellerime
bu kadar kolay mı sanılır atmak 
bir köşeye
kaybettin bendeki ben’i
başın sağ olsun sevda çiçeğim
sen’li anlara veda
sensizliğe merhaba..



bir yıldız saplandı
sevda harmanlı nar’ına
mahsun Elif'in yakamozu
ay suya düşerken ağladı
gümüştü ellerin dokunuşu
teninde hüzünler bıraktı..
ah yar..mavinin sesini dinle
engin yelkene imbat ol
denizleri aç da gel..
bir erguvan damladı
kirpiğinden yüreğine
nar kırmızısı özlemi aktı
gök yakuttu gecenin gülüşüne
hasretin nidasını duyunca
ceylanlar suya çağladı
ah yar…aşkın sesini dinle
uzak dağlara miğfer ol
rüzgarınla savrul da  gel....



baktığın yerin gölgesinde
hüzünler  kirpiğimde  perde
mevsimler delisinde uçarı poyraz
sızlayan avuçlarında tenim
mavi su damlasına çağladı hislerim
yaprağımda dal, kalbimde ayaz
şimdi…
özlem saatini durdur zamanın
yeşil gözlerinin
can tanesiyle sevdim seni
sarı başakların güzelliğinde 
yeşiline köprüydü ellerim
sırların saklandığı gecede
imza attı sevda siyahın rengine
şimdi…
ışıklarını söndür yıldızların
pınarların yakamozuna aktı ömrüm 
koşarken sonsuzluğa soluksuz
yeşil gözlerinin
göl tanesiyle sevdim seni



sevme
gözlerinden içtiğim hayatı
dök damarlarına istersen
boynuna taktığın sevda yumağını
çöz ilmeğinden.. çözebilirsen..
sevme..
kimse sevemez ki seni..Elif gibi
hatıraları silebilir misin? mavişli nakışlından
giydiğin ateşli sevda gömleğini
söndür sularda..söndürebilirsen
sevme..
açmaz ki gonca güller gönlünde
gülüşümü prangaya vur gamzeden
ömrünün aynasına çekinmeden
bak  yüzüne..bakabilirsen..
sevme..
vasiyetimi al yüreğine
öldüğümü gör.. derin sızısından
kayıp olan sevgi sözlerini
bir avuç toprağa.. söyle..söyleyebilirsen..



ayaz gecelerin sen’li düşlerinde,
saatlerin en kuytu köşesinde
ateşin suya değdiği gamzede
adınla ıslanan kelimelerimle
sevdanın bahçesindeyim bu gece..
yüreğimde bir çocuk coşkusu
ağlar mı..güler mi belli değil
bir demet hercai menekşe güzelliğinde
sessiz çığlıklar yükseliyor delicesine
yeşilin en güzel tonundayım bu gece..
imbatların başıboş süzülüşünde
derinliğin en mavisinde
hicran yıldızından sana bakar gözlerim
mercanlarda çoğalır kirpiklerim
gönlüme doğduğun sahildeyim bu gece..
günahı..sevabı yok bu aşkın
niye? ..niçin? diye sorma sakın
ömrümün ilk başına döndürdün
ağlayan turkuaz duyguların
açılan gonca güllerindeyim bu gece,,



E successo qualcosa alla velocità della luce
Improvvisamente le mie ciglia sono stati compensati
Al colore blu verde delle
Nebie tutte le mie parole sono bloccate
Davvero, che cosa era? 
Sono stata attacata 
Come pietra alla profondita della spiaggia dei tuoi occhi
Alla tua fossetta quando ridi
Gabbiani hanno volato dal mio cuore
Sono stata nel clima delle altre citta? 
Non avevo mai visto il colore Izmir dei tuoi occhi
Questo è stato giusto? 
Adesso sei bloccato nelle mia testa...!



kırılgan  toprağın bakışlarında
katresinde çağladı hayat
fısıldadı umutlar 
güneşle uyuyan iğde ağacına
dalları ruhuna sarıldı 
gözlerin yeşilinde noktaydı
göğe açıldı yaprakları
çenekleri umuda duaydı
senden öte sen yarattım gövdemde
tacımı sundum özümle
sürgündüm çiçeğimle 
sarmaşık oldum zülüflerine
can suyunda köklerimle
canan oldum ak ömrüne
nefesim değdiğinde saçlarına
meltemler getirecek sevgimi sana
kırmayın dallarımı öpün yüreğinizle
bekle sevgili 
ruhunu okşayan semalarda bekle..
çiçeklerim dökülmeden yere
bir gün süzülüp ummandan
geleceğim dallarına
uyanacaksın iğde kokumla
düşlerinin alaca karanlığında



Hüzünlerin otağında gizlenen
Duyguların son demini..ömrümün nehrini..
Mevsimlerden süzülen hasreti,
Yıllarca yumağa sarıp sarmaladım
Uyuttum düşüncelerin temasını
Uyanmasın diye örttüm üstüne sensizliği..
İğde kokulu gecelerin ışığında
Bakışlarımla çağırdım gözlerini..
Göl yeşilinde mavi çiçekleri kopardım
Gelmedin sevgili…neyleyim bu hayatı..
Açamam..söyleyemem..anlatamam
Kadim Elif küstü gönlüne..
Bilinmeyen iklimlerin 
Bilinmeyen denizlerine bıraktı yüreğini
Aşk olmasın bunun adı….
Sevmek olmasın..
Yüreğim bedenimden uzakta,
Ben bende değilim ki..
Kalp gözüyle sevenler
Sonsuzluğa açılan kapıda
Uçsuz bucaksız maviliklerle söyleşir..
Avuçlarımda kalan bir damla ateş..
Gamzelerin sonbaharında savrulur
Can yakmış bedeni, yaşayan ne var ki..
Adını söylediğim tüm rüzgarlar
Dağlara küstü…
Çocuk haykırışında gömüldü anılar
Kuzey yıldızının ortasında..
Mavi yeşil fırtınalarda vuruldum sevgili..
Gönlümde ağlıyor ölüm çizgisi…



Çocukluğumuzu ve okul anılarımızı düşündüğümüz zaman, kırların içinde sonsuzluğa gömülmüş çiçekleri görür gibi oluruz: kâh hüzünleniriz, kâh ağlarız hatırladıkça… Ne güzeldir o günleri hatırlayıp gülümsemek… Yıllar sonra karşılaştığınızda çocukluk ve okul arkadaşlığı tazelenir yeniden, 
bir heyecan bir tatlı sevinç sarar içimizi… 
1980 yılının; yağmur ve fırtınanın birleştiği aralık ayı… Göztepe Kız Enstitüsü’ nün Ev Ekonomisi ve Fransızca bölümünün ortaokulunda okumanın tatlı bir telaşı var üstümde. Yemek ve Dikiş atölyeleri, büyük büyük salonlar, uzunlamasına koridorlar… Kocaman malikane gibi gelmişti bana. Okulun havası, sınıftaki arkadaşların yarış edercesine bildikleri konuları aktarması, hep bir adım önde olma hevesi ve hırsı ama çocuksu yüreğin edasıyla anlatımlar.. 
Çok etkilemiştim okulun bu mistik havasından. Akşam eve gittiğimde, o gün içerisinde yapılanları düşünerek uyurdum. 
Fransızca öğretmenim Türkân hanım… Ne çok severdim kendisini… Bana yabancı dili sevdiren elleri öpülesi, kraliçe tavrıyla gönlüme taht kuran Türkân öğretmenim sınıfta yazılı yapmazdı. Sözlü olarak diyalog kurar, karşılıklı konuşurduk… Bu benim öyle hoşuma giderdi ki bir şeyleri başarabilmenin gücü ve hoşluğu sarardı benliğimi…
Bir gün Türkân öğretmenimin hastalandığını ve hastaneye yatışını öğrendim. Annem gibi sevdiğim kraliçe öğretmenim hastaydı. Günlerce üzüntümü yenemedim. Dualarımla besledim geceleri. Hep gitmek istedim yanına; ziyaret edip ellerini öpmek, saçlarını okşamak “ öğretmenim” kelimesini yüreğimle söylemek istedim… 
Yine yağmurlu bir gün, okul müdürü Sevim öğretmen haber göndermiş, “sınıf başkanı kimse gelsin yanıma! ” diye. Korku ile karışık kalp atışıyla yanına gittim. Karşısında beyaz önlüklü, elinde siyah büyük bir çanta, zülüfleri yanağına kadar değen yeşil gözlü bir bey duruyordu. 
“Bak! ” dedi Sevim öğretmen: “Bu muallim bey az sonra sınıfınıza çıkacak. Arkadaşlarını atölyeden çağır! ” 
Merdivenleri üçer beşer atlayarak çıktım üst kata. Kalbim yerinden fırlayacak sanki! .. Bir telâş, bir telâş! .. Düşündüm çocuk aklımca: “Muallim, olsa olsa doktordur…” dedim kendimce. Sınıfa hızla girdim… “herhalde bizi hastaneye, Türkan öğretmenin yanına ziyarete götürecek...
“Arkadaşlar! .. Doktor bey gelmiş! .. Bizi Fransızca öğretmenimizin yanına götürecek! .. Herkes ne kadar parası varsa versin; çiçek alalım giderken! ..”dedim ve paraları toplamaya başladım. 
Dışarıda bir fırtına, bir yağmur delicesine… 
Sınıfın hepsini okul bahçesine çıkardım. Ben, el hizası yaptırdıktan sonra herkes şemsiyesini açtı ve muallim beyi beklemeye başladık. O telâşla kendi şemsiyemi unutmuşum. Sınıf koridorunda koşarak giderken baktım muallim bey sinirli sinirli koridorda dolaşıyor… Kükrer gibi: 
“Kızımmmm! .. Nerede sınıf? .. Nerede arkadaşların? .. Zil çaldı. Neredesiniz? ” diye kızgın ve haykıran bir sesle bağırdı! 
“Dışarda sizi bekliyorlar efendim…” dedim. 
Muallim bey kızgınca çantasını yere vurarak koydu ve yine kükreyerek:
“Çağırr hepsini içeriye! ..”
Koşarak gittim bahçeye:
“Arkadaşlar! Üzgünüm! ... Hastaneye gitmiyoruz, sınıfa giriyoruz! ..” 
bütün arkadaşlar koşarak sınıfa girdik
“Kim bu sınıfın başkanı, ayağa kalksın! ” 
Ben kıpkırmızı ve korkak tavrımla, konuşmaya korkarak ince bir sesle “Benim…” diyebildim…bıyık altından bir gülümsemeyle,
“Belli oluyor! ” dedi.
“Kızım, muallim nedir? ” 
“Doktor…” derken, sesim öyle ince ve titrekti ki.. 
“Gel bakalım tahtaya. Yaz kocaman MUALLİM diye…”
Elimde tebeşir ha düştü ha düşecek! .. Titriyorum… Yazdım kocaman bir MUALLİM… 
“Oku şimdi! ” dedi, yeşil gözlerini çakarak gözlerime… 
“MUALLİMMM! ..” diye yüksek sesle okudum. 
“Kızım…” dedi: “Muallim, öğretmen demek… Ben sizin yeni fransızca öğretmeninizim… “
O günden beri “muallim” kelimesini hiç unutamadım…



sarmaşık güllerine 
yaz isminin baş harfini
avuçlarında kalsın kırık yansımaların
sımsıkı sarsın hatıraların bedenini
giden gemilerin ardında 
dalgaların köpüklerinde bozbulanık
bırak kalsın ateş gömleğinin ilk teni
ruhuna hasretin türküsünü söyle
düşlerinde uyu saçlarımın nergisiyle
bir gün olur da duyarsan sesimi
ağlayan buseden damlayan seni dinle
tel tel kirpiklerinle sar beni
sözlerin içine sakla güneşimi
gözlerinle vur..bakışınla yak sinemi
poyrazın çılgın sesine savur 
semalardaki mor sümbülleri
bir gün olur da göremezsen hayalimi
gecenin en küskün yıldızında
sil aklındaki tüm elifce harflerini
tuvalindeki resmimi al gönül yumağına
değmiyorsa saçlarım sarı perçemlerine
işte o zaman 
yüreğimi koy yüreğinin içine
al götür beni mavişim dediğim
yeşilin sevdalandığı uçurum sevgilere…



gül yaprağı 
kırmızısı
İçinde
saklandı
hatıralarım
çelikti taşlarım
inci pınarlarım 
çağladı 
yollar suskun hasrete
bu akşam
bir sen oluyorum 
suyun renginde bir ben
bitmeyen 
sözlerime
sızladı harelerim
bakışların aktı yüreğime
Ay işığında 
kaybolan
şebnemlerim
bestelenmemiş
yarım ezgilerde
bu akşam
bir sen oluyorum 
ateşin içinde bir ben
çiçeğimin tacı
ömrümün bahtı
ne edeyim 
sensiz esen şimali
yıldızlar yansa da saçlarımda
yoksa gözlerin 
sürmeli gözlerimde
kurşunlayım sensizliği
renklerin gökkuşağında
bu akşam
bir sen oluyorum
yalnızlığın içinde bir ben



Gözlerini açtı yalnızlık yeniden sabaha
Göremedi aydınlığın ak yüzünü,
Süzüldü usulca hasretlik yağmuru 
Bir gün daha eklendi akşamların kucağına,
Sefalarla dolu günleri hediye ettim gönlüme
Kabul etmedi,
İstediği bir tomurcuk sevgindi,
Unuttum  kaç mevsim geçti? 
Küskünlüğe terk edilmiş umutlara…
Her doğan günde yanımda olursun diye,
Kaç ümit sözcüğü yazdım kimbilir  yarınlara? 
Mevsimlerin en güzelini sundum gönlüme
Kabul etmedi,
İstediği bir tomurcuk sevgindi,,



yağmurla beraber gelen rüzgarın esintisinde
sensizliğin boşluğunu kucaklarım yüreğimde
gözlerimin buğusunda parçalanır soğuk düşlerim
ilkbahardan kışa değişmem iklimleri
çünkü sensin benim mevsimlerim
toprağında baharıma süzülür hasretin
karanfil açar avuçlarımda
noktaların dağılır hücrelerime..sen olur yüreğim
ömür defterimde bitmez mürekkebin
seni yazarım hayatın sayfalarına
bir gözümden diğerine sakınırım seni
bakışlarımsın ufukta gün ışığına yansıyan
yağmursuz fırtınalar eser mercan gecelere..
sızlar yüreğim.. deniz gözlerin aklıma geldiğinde..



Nuru/didemim
Sordular  nerdedir sevgili
Ruhumun içindedir kilidi
Açın  görün yüreğimi
Sol yanımdaki sızı sen
Sinendeki sümbülün ben..

Büyüsünde tatlı gülüşün
Sordular nerdedir sevgili
Bahçesinde saklıdır nağmesi
Gelin  görün  yeşilimi
Yaprağımda sen
Dallarındaki filizin ben
Yıldızların üstünde ay/ışığım
Sordular nerdedir sevgili
Yağmurlarda damladır sesi
Bakın seyredin gözlerimi
Kirpiklerimde sen
Gözyaşındaki incin ben
Şehrin sokaklarında yürüyüşün
Sordular nerdedir sevgili
Karanlığın gizemidir ismi
Açın özlemlerin kapısını
Yollarımda sen
Gönlündeki Yolcun ben…



ay ışığımın
yosun tutmuş yeşili
dokunma yaprağıma
kilitli yüreğim
buruk ölümlerin
alev tomurcuğuna
siyah suskusundaki
gönül yarası bu..
kurşuna dizdim sensizliği
ey “ en” sevgili! 
sanma ki 
yıldızlar ağlamaz 
gecenin en uzak bulutlarına
yağar gözyaşları 
göremezsin bilemezsin 
gecenin hangi saatinde 
hangi yıldızın ateşine 
düşer ölümün nefesi 
sığmaz el-veda nın çığlığı 
cam kırığı 
avuçlarımdan 
suya düşer pırıltısı
sızlasa da gümüşten hayallerim 
hasret damlası içer gözlerim
vurgunda ömrün sinesi
efkarın son demi bu..
buğusunda yudumlarım sensizliği..
18.07.2006



damlar mı gözünden yaşlar yerine 
kan sızısı buselerin ellerine
topraklarına kaç kez ektin
hüzünleri sevgi çiçeği yerine
ah etsen de bin kere
sen kimseyi sevemezsin
açmaz mı sonhabarın sarılığı
sisli bulutların ardındaki şebneme
yüreğine kaç kez vurgun yedin
gömdün mü ruhunu mevsimlere
sev desen de ömrüne
sen aşk nedir bilemezsin
ağlama güllere nafile
siyahı seçmişsin düşlerine
ebrulin mukadder meçhulüne
sessiz batımlarında kaç kez gölgeydin
ölsen de artık sevda çölünde
sen yürekten sevemezsin



prangalara vurmayın beni
mahzene koymayın çiçeklerimi
sevgisizliğe kucak açmasın
ömrün son demine geçmesin gülüm
özlemlerim pranga benim
öldürmeyin beni
yeşilim sönmedi daha
gözlerimdeki  candır  sevgili
hüzün değil,sevincim
çürütmeyin içimdeki nergisi
yüreğimin sancılarında acım
acılarımda yüklenen sensizliğim
sensizliklerimde benim mutluluğum
mutluluğumda siz varsınız
nefes almama müsaade edin
yaşatın nefesimi..
Prangalara vurmayın beni........
------
Can Dost..Zeliha Biçer arkadaşımın şahsıma armağanıyla oluşan bir şiirdir.



Siyahlarını yeşile çalsanda
Nakışlarla donatsan da ömrünü
Derindir sitem yarasının izleri
Silemezsin hüzünlerin çizgilerini
Vakit çok geç
Sevmeyecek kimse seni
Ayrılık aleviyle yansanda
Gözlerin kahve beneğe muhtaç olsada
Sendeki bu hemhal oldukça
Masallarda  nağme olur sevdan
Vakit çok geç 
Sevmeyecek kimse seni
Değer, kıymet bilenindir
Yar’i sevme, erin yüceliğidir
‘Aşk, uğruna ölürüm’ diyenindir
Mecnun olsan da ne fayda
Vakit çok geç
Sevmeyecek kimse seni
Bilmedin sevginin kadir kıymetini
Kaç sevgide vurgun yedin kimbilir? 
Hataların sitemimdir
Gün battı, 
Ufuklarda kayboldu güneşim
Vakit çok geç 
Sevmeyecek kimse seni



balkırlar söndü gözlerimde..
bir ekim rüzgarı sızısında
estikçe esiyor…
yaralarım susmuyor..
savrulmuşum esintilerine delice
yapraklarını döken tüm güzelliklere
cümbüşüne renklerin..
suskunluğuma..çaresizliğime..
sensizlik ölümse..ben ölmüşüm.. isyandayım şimdi…..
kaçıncı iklim bu…..
kan kırmızısında yıkanan hüzünlerim..
yutkunan duygularım hangi mevsimde
sığmıyor sevgim..hasretim..acılarım
kirpiklerimden süzülen bahtım sığmıyor yüreğime..
gecelerin sensizliği dip karanlığında
kopmuş gidiyor günler doludizgin..
anlamadım ki..takvimin hangi sayfasındayım
isyanım şimdi mavi yeşil sevgilere..
hasret kokar avuçlarım..
acı kokar..hüzün kokar..
menekşelerim çığlık renginde
sitemlerde buğulanır umutlarım..
aşkın sözlerim ahh..okyanus derinine..
durdurun güneşi..tan ağarmadan
suskundur…hayatın nuruna elif..
toprak sessizliğinde her şeye suskun
isyanım şimdi bilinmeyen yarınlara



Gözlerde başlar sevginin temeli
Oyalı gülümseme ateş gibi dağlar yüreği
Derindir aşk...şahlanmış okyanuslar misali
Ruhuma çarpan saatlerdir acısı dinmeyen..
Bütün güllere döksen sözlerini
Defalarca seni seviyorum der gibi..
Bir adım kucak açmaya, bin adım erdemi
Verdiğim yemindir geri döndürmeyen
Öyle bir sevda ki..yaralı ceylan gibi
Ağlar duyulmaz..sızlar ince nağmesi
Seni sevdim seveli..ömrümün yarısı gitti
Ah! …Sevdamdır dizginlenemeyen...



sevda sayfanı al gönlüne
kalemin
yüreğin olsun

yaz 
yazabildiğince beni
istersen sil 
an'ların en güzelini! ..
sayfa 
gönlünde
kalemin 
yüreğinde
götür leylak düşlü ülkelerin
en çorak mevsimine
çiz sevdanın olmazlığını
renklerin cümbüşüne
yeter ki
sen 
üzül-me...



zaman 
bir köprü
hayat
bir çizgi
geri dönülmeyen 
yazgının sahnesi..
edasında saklı
mevsimlerin baharı
dostluk
nefes
aşk 
sevmelere açık
sevgi
ruhun tadı
saygı
onurun tek adı
ölüm
gülümsemenin son durağı..



Ey gönül
Ne dolaşırsın aşk dergahında? 
Düşüncelerini çıkarmazsın aydınlığa
Dinle yağmurun güçlü sesini,
Söndür her yağmur damlasında
Ayrılık ateşini
Bin kere ‘ah’ çeksen de ne fayda? 
Ey gönül
Hiç mi açmadı yeşil yaprağında gülün? 
Baharların en tazesinde efkarın dinmedi mi? 
Ne dolaşırsın ayazda, kışta
Şimşek yüreğinden çıkar hasretini,
Ölüm kadar yakındır sevdanın ilmeği
Bin kere tövbe etsen de ne fayda? 
Ey gönül
Ömür geçiyor ömür......
Bırak olmazları, kalsın olmazlar ülkesinde! 
Kederindeki zehir  kör kuyulara salınsın 
Vurgunlarda kalmasın gözlerin, son sevda değildir bu? 
Otağ kur da dinle, en güzelinden ney sesini,
Bir kere geldin dünyaya, ecel gelirse ne fayda?



vedaların gözyaşı benim değil
her merdivenin basamağında
yaşadığın gün kadar ağırlığını hisset
yorgunlukların nedeni hayat değil..
yüreğindeki kahin feryadın ölüm sesi..
yapma be gülüm bakışların benim değil
el olmuşsun yabani gülün yaprağında
nefesinde tükenen an’a kadar ben’i hisset
o gülün fidanında yeşeren hayat değil
gönlündeki tomurcukların asi yeşili
sözlerin damlasında..bu gözler senin değil..
mavi yeşile sonsuz bakışımda
anladım ki..vurgun noktası gamze değil
ağladığın gün kadar yüreğini titret..
artık yüreğim buz parçası.. kor değil
kırık cam parçalarında.. buselerin dağılan sisi..
şimdi gidebilirsin..terk edebilirsin mavi şehri..



Puslu çiğlerim 
Döküldü kar tanesiyle
Hasretini yazdım ummana
Güzel günlerin hatırına
Hayaline git,, diyemedim
Kelepçede yüreğim
Nefesimin sesiyle
Gülümseyen aşkının ruhuna
Meşale yaktım ufuklara
Ateşini küle,,çeviremedim
Poyraz oldu ümitlerim
Gözlerimin yangınıyla
Adını yazdım şimal rüzgarına
Sevda sayfasında hala gönlüm
Bir kalemde,, silemedim

Özlem  kesiği yüreğim
Nağmesine dokunur sözleriyle
Aşkını gömdüm baharıma
Bir gün daha geçti “gülüm”
Ömrüme dur,,diyemedim…



sevdalanmış serçe yüreği mevsimlere
hayatın zorluklarını koymuş çıkınına
umudun yolculuğu nereye 
saklanan gizli bakışlarla
ümitleri içer karanlığın siyahı
dayanır mı acının bu yüküne...
ey sevgili neredesin…nerede? 
martılar..deniz…ufuklar şahittir
kelimeler suskun gözyaşlarıma
zaman isyan eder hasretin esrikliğine 
yokluğun kurşun yarasının izlerinde…
dökülen yaprakların gönül salıncağından
binbir çiçek serip de rüyalarına..
ruhunda uyuyan meleklere selam gönderdim
öptüm …öptüm anıları
sineme yasladım hasretini
koklamaya bile kıyamadım..
ey sevgili neredesin…nerede? 
Güneş…Ay....yıldızlar şahittir
denizin mavisi mıhlanmış gözlerime
çırpındıkça uçuşur benekleri
sarı rüzgarların hazan rengine....



Dağları mesken eyle
Toprağınla sev gülünü
Yağmurların damlasına
Güneşine ser ömrünü
Merhameti aşk eyle
Şevkatinle sev beni
Yaprakların gölgesinde
Yeşilinle sev gözlerimi
Cesareti koy yüreğine
Mertliğinle nara eyle,
Gözyaşlarıma sitem etme
Sözlerini baldan eyle
Şıvgın akşamların gölgesinde
Çağlasın aşkın nağmelerde
Sen ol ki, bu alemde
Ölümüne sev beni…



uçurum bakışlı sevgilerde
yağmurlar yağar ya ellerine
sonsuzluğa ruh olmak  istersin bir an
sarılmak istersin maviliklere
sensizlik de öylesine… yığılır gölgelere
boşluğun çekici vurgun akışı gibi..
gün batımında dalgalar kıyıya vurur ya
karanlık çöker ıssız sahile umarsız
koşmak istersin deli gibi çöl kumunda
haykırışın sessiz çığlığı  adımlarında
özlem  de öylesine… çöker içine 
çağlayıp da durulan sular gibi..
ateş suya değdiği anda
sevdanın  puslu siyahı bulanır maviye
ümitlerin yanar ateş kırmızısında
gidişlerin ardında buz olur gözlerin
ayrılık da öylesine.. son demdir ömrüne
suya düşen hüzünlerin fırtınası gibi..



ey can’ım
ay gülüm
nevbaharım
kar tanesi kardelenim
maviyi yeşile boyayan gözlerin
değseydi gözlerime
kaybolsaydım vazgeçilmezliğin
en vurgun en doyulmaz serinliğinde
duyuyormusun beni
uzak iklimlerin sevdalı yüreği
hadi gel dağların lalesinden
al götür beni ovaların yeşiline
üstünde fistanın, dilinde destanın 
tencerende aşın, tandırında lavaşın 
pınarında suyun, meydanında toyun 
kavalın nağmesinde büyü'n olayım



göremezler şebnem akışında
dolaşan hüznün rengini
çizemezler ki …sevdanın resmini
ansızın..
mahsun beneğinin ışığı
olup çağladım ömrüne
çiçek çiçek.. açtım yollarını
biliyorum….
özlem rüzgarında düğümlenip
gönlünün sonbaharında alevdim
hasret meleğinin tacıyla
mavi rüyalarında düştüm aklına
gece yanığında bitmeyen köz gibi..
uzak köylerin  yankısında
duyamazlar aşkının nağmesini
çözemezler ki…gizli sözlerini
ansızın..
harf olup bezendim
güneş olup doğdum nefesine
gonca gonca..öptüm ellerini
biliyorum….
zamanın girdabına takılıp
hayat merdiveninde yüreğindim
sustu sevda ay ışığında…anılarım vurgunda..
bitmeyen hüzzam şarkıydım..
durgun sularda  nilüferler gibi..



gün oldu çelikti zaman ellerime
gün oldu taştım sezgi çemberinde
harman sevginin narında
sus oldu güneşim, ilk baharım
iki dünya arasındaki boşluktayım
hayat… ne garip
bileğimi dayadım yarınlara
geleceği umutla yoğurmaya
şerden uzak Mevlana diline
inandım dost elinin yüreğine
iki dünya arasındaki sohbetteyim
hayat… ne garip
gün oldu duymadım söyleneni
gün oldu görmedim hayalleri
deliduman sonsuzluk adımına
yol oldu hasretim, gecelerim
iki dünya arasındaki ummandayım
hayat… ne garip



sordum kaç kere yüreğime
ömrümde sevdim mi.. sevdim
erdem duyguların en yücesinde
elmas ışıltısı nergis buselere
amber sürmeler çekildi sözlerinle
teline her dokunuşunda
güller dökülür saçlarıma
alev parçaları düğümlenir hasrete
cümleler yetişmez ki sevmelere
gülüşüne bestelenen şarkıların nerede..
güneş yıldızların gölgesinde..sen yoksun
sönen ışıkları bıraktım incilere
bakışındaki gonca yağmurlar sinemde
geceler vurgun.. fesleğenler yorgun
siyahın yeşiline haykıran sesin nerede…



mevsimler geldi geçti..
tohumlardan yeşeren filizleri
saymadım… sayamıyorum..
ufukların damlası şebnem yüreğime..
görüyorum seni..gözlerine bakamıyorum
sesini duyuyorum… konuşamıyorum
mavi yeşil sevdaların bir ucunda sen
vurgunlara sitemleri gömen ben..
karanfil kokladığım günleri unuttum..
unuttum hayal denizinde yüzmeyi
siyahlara inat gökkuşağını seçen
sessizliğin iksirine gam çeken 
çaresizliğe öksüzce çağlayan
soğuk iklimlere 
cemre düşüren gönlümde
bir ömür tükendi …
yine mevsimler geçecek…
kuşlar havalanacak deniz kumsalından
bilinmeyen zamanların serenatıyla
gök yakut ay gümüş olacak..
mercan adalarına koşacağım..
hasret yumağı çığ gibi büyüdüğünde
bütün çiçekleri toplayıp yeniden öpeceğim..
suskunluğumun ağırlığında yıllar bitecek
Sen! ..sen  hala takvimin aynı yerindesin...



Bakarken hayat penceresinden geriye 
Veryansın ettin mi gölgene 
İsyanlarında yıkandı mı gecelerin 
Son yağmuru musun güzün 
Neresindesin şimdi ömrün? 
Sevgilinin hayali düşünce gözlerine 
'İşte sevmişim' dedin mi delicesine 
Kaç kez açıldın semaya hasret aleviyle 
Tutsaklıklarında haykırdın mı 'gel' diye 
Hangi baharın müjdesindesin 
Şimdi ömrün neresindesin? 
Sol yanın sızladığında 
Ağırlığınca taşıdın mı buselerini 
Hangi bahçenin gül kokusundasın 
Şimdi ömrün neresindesin? 
Gönül köşkün donandı mı her aşkta 
Pembe ışıkların rüya gemisinde 
Buldun mu seni senden çok seveni 
Hangi renginde kilitlerin gökkuşağının 
Şimdi ömrün neresindesin? 
Kaçı gösteriyor yılların 
Kar beyazındaki hüzünlerin? 
Hangi yaprağındasın takvimin 
Söyle bana sevgili 
Şimdi ömrün neresindesin?



Yanımdayken bin hasret çekerken gönül
Sen yokken
Hiç yaşanmazmış
Sevda gömleğini giyince anladım. 
Ayrılık zor derlerdi,
..........güler.....de geçerdim.
Sönmeyen közmüş meğerse,
Yokluğunun ateşi.
Alevlenirmiş her nefeste
Unut dedim 
Gönlüme? 
Unut..
Böylesine ağır yükü
Taşımaz çocuksu yüreğim.
Unut..
Sevdalanmak 
Senin neyine?



Gülün yaprağı değince gönlüne
Hayallerden düşen kırmızı misali
Geçmişte silinecek hatıralar
Yaşanan demleri bulamazsın
Yağmur damlası gözlerinde
Savrulur fırtınada kelimeler
Konuşmalar çaresiz nefesinde
Sen
yağmuru sevemezsin
Çiçeklerde mahsun duruşlar
Bundandır suskun bulutlar
Bundandır çöllerin ağlaması
Sen 
mevsimleri sevemezsin
Coşkun hançer sinene saplanır
Anlarsın vurgunların acısını
Yaşarken hasrete doymuş yüreğin
Sen 
özlemeyi bilemezsin
Ruhlarda kaybolan gülüşler
Bundandır bakışlarda hüzünler
Bundandır son serzenişler
Sen 
kimseyi sevemezsin…
---------
Kaybetmeden yaşanacak ömrün
Filizlenen hayaliyle,
Kimbilir hangi şafakta muştun 
Sevmeyi bil yeter ki, 
Üzülme…



beni sorarsan eğer,
bahar kokulu sevdalara bak…
beyaz sayfaların
ilk satırındayım..
gönül fırtınasının
poyraz saçlarındaki alevim…
türkülerin mızrabından
damlayan yanık ezgiyim…
mavi doğan günışığının
sahilde dalgalara yansıyan
tatlı nağmesini dinle…
sıcak  kumların tanesindeyim..
beni sorarsan eğer,
yüreğindeki  nida’lara sor…
ruhunun düşlerinde görürsen
Elif’ce hayalimi…aç kapısını..
damarlarında dolaşan,
gül goncası  renginin akışında
hayat ile ölüm arasındaki
çemberin son noktasındayım…



unutulan saatlerin zamanı
gözlerimde sen, aklımda sen..
sessizliğe gömülen veda çığlığı
uğultu tepelerinde dağ yalnızlığı
saçlarımın rüzgarında…giden ben miyim sen mi? 
nedir alıp veremediğim siyahlarda
gönlüm bir avuç renk yığını..
her adımda kaybolur gecenin sesi
çığlıklar anılarla harmanlanınca
omuzlarıma yığılır sarmaşığın gül dikeni..
ömüre bir yaprak daha eklendi, hadi gelmiyor musun..
hasretin ışıltısına saklanan ben miyim sen mi? 
her geçen gün ölüme yaklaşmak değil mi
sırça köşkün eteğinde uçuşan hayal denizi
yüreğimde parçalı bulutlardan mavi bir esinti..
dalgaların arasında poyraz düşüncelerim..
danteline ördüğüm sevgi nakışının ipliği
engin sulara gömülen kumsalın izleri..
günebakanı kucaklayan güneşin ateşi..yakmaz mı tenini..
tomurcuğunda açan gül ben miyim sen mi? 
kimseye benzemez bizim sevdamız
aşk değil bu..aşktan da öte..
duyulmamış, adı konulmamış sevginin ilk busesi 
söylemeyiz kimseye.. vurgun bakışları içimizde yaşarız biz
sırrın gizeminde kaybolan ben miyim..sen mi?



otağ kuran yüreğim..hangi zamanın içinde
mendil salladığım allı güllü özlemlere
çakıl taşlarına sakladığım acılara
boncuk tanelerine yazdığım şiirlerim nerede..
ardımda kalan bir yığın ezgi…bir yığın hatıra
ümitlerimde söndü tüm  yakamozlar
kirpiklerimden düşen ışıklar benim mi..
sen/sizliğe bir kere değil
umudun en son battığı yerde, bin kere isyan ettim güneşe
bilir misin kaç gece  saklambaç oynadım sensizliğe
ufuklara yazdığım sevgilerim nerede..
haykırdım hayalimdeki çınara
kurudu dalları..yaprakları döküldü sessiz çığlıklarıma..
bu dökülen su yeşili benim mi..
sus dedim yüreğime..sus…
oysaki tutsak düşüncelerime yüreğim coşardı
çağlayanlar pınarında açardı sakız çiçeklerim
gün ışığını hiç beklemezdi rüyalarım
halay çeker sen/sizliğim…yıldızların gölgesinde
uzanır uykularım duygu denizine
ölümle dans eden hayat benim mi …



içim yanıyor… pınarlarım pusuda
batan güneşin yalnız mehtabında
bir “ah”...eder ruhumun sesi
çavlan gözlerimde...sözlerim ağlar
ne sevdalar yaşanır
ne ayrılık odu yakar sineyi
sevginin sonsuzluğunda
ulaşılamayan sevgiliye özlemdir
sızlatan yüreği...
kahve benekten…düşer şebnem yollarına
yeşerince  hayalin suskunca
o an  fırtınadır..kopan yağmurun sesi
sensiz saatlerde.. ellerim ağlar..
içim kanıyor.. düşüncelerim uykuda
ismin düşünce bedenden aklıma
bir 'of'.... çeker gecemin sesi
çocuksu düşlerimde..ömrüm ağlar



Geçmişte kalmış hatıralarımda
Maviliklerde kayboldu sayfalar 
Zaman umut köprüsünde
Yar sensiz, ümitlerim ağlar
Tarihe yazılan nice sevdalarda
Taşı toprağına işlenmiş diyarlar
Kır çiçeklerim açar vuslatında
Yar sensiz, mevsimlerim ağlar
Baharım kalmış papatyasında
Hazan gönlümü derinden yaralar
Hasretinle bakışlarım vurgunda
Yar sensiz, kalbim ağlar
Sızlar gülümseyen gamzemde
Hüzün çökmüş  sevdalı gözler
Yüreği yanar  menekşelerde
Yar sensiz, can ağlar...



Bir nar çiçeğinin kırmızısıydın içimde..
Bilinmeyen mevsimlere taşındığın an...
Bütün mevsimlerimi kaybettim..
Yaşattığın yüreğimdin..
Yeşerten bağlarım koptu..
Yüreğimi kaybettim..
Biliyormusun sen benim için..
Denizin rengiydin..dalgaların sesi..
Yanağımdaki gamzeydin..
Yağmurlarımdın..elif elif çisildeyen.. 
Yazımdın..kışımdın..
Ekmeğimdin..suyumdun..
Gönül bahçemdeki nefesimdin..
Şimdi yoksun..
Bendeki seni kaybettim..
Apansız gözlerinle vedalaştın..apansız..
Nasıl bir bakıştı o Tanrım..
Sanki sayfalar dolusu birşeyler anlatacakmış gibi..
Neyi anlatacaktın? 
Neyi söyleyecektin? 
Mıhlanmıştım çelik gibi gözlerine...
Okuyamadım gözlerindeki sözlerini..
İşte..o anda..
Gözlerimi de...kaybettim...
'



Siyah sürme olur mu? 
Buğulu gözlere? 
Çekemeyenler dağlasınlar, 
Yüreklerini közlere 
Aldırma sevgilim, 
Aldırma kıskanan, 
Aldırma çıldıran sözlere 
Aldırma ellere.. 
Bir gün anlarlar sevdamızı..... 
Mezartaşına nakşederler, 
''Çok sevdiler, 
Ne ağladı, ne güldüler.. 
Yaşarken öldüler''



Beni sorarsan eğer,
Ağlayan bir çocuğa bak...
Yanaklarından dökülen yağmur damlasındayım
Tarlalarda uzanan buğday filizlerine bak
Buğday tanelerinin içindeyim 
Gökyüzündeki mavi kızıllığın kaybolduğu
Ufuklara bak...
Güneşin battığı en son yerdeyim 
Acı çeken yüreklerin seslerini dinle,
Acının zerresinde saklıyım 
Sevgilerin yoğunlaştığı gönüllerde,
Sevginin yumağında çevrili
Gülümseyen ruhların noktasındaki gamzeyim 
Beni sorarsan eğer,
Sonsuzluğa açılan pencereden
Çok uzaklara bak
Yalansız, riyasız bir dünya görürsen aç kapısını,
İşte..
O dünyanın içindeyim ben.



saçlarının rüzgarında sevdim hasretini
beyaz güllere sardım sen’li iklimleri
hiçbir şey sen kadar anlamlı değil..
hasret sevilir mi..seviliyor işte..
özlenen sen..özleten sen..
teğet geçen hüzünlerin yansımasında
sinemi yaktın yar..sözlerin gece ışıltısında
her yeni günde usanmadan sevdim..yeniden sevdim seni..
avuttum gözyaşlarımı son yağmurlarda
ağlatan sen…pınarındaki damla ben..
paylaştığımız bir lokma ekmeği
çayın buğusunda yudumlanan sözleri
bir dünya ki..yaşadığımız saatler ömür yemini
unutamam ateşin suya değdiği an gibi..göz süzmelerini..
yangının alevi ben.. mavi kıvılcımı sen….



Dertlerin çilesini 
Örmüşsün  kördüğümle
Bahtını yazmışsın ok ile
Yağmurlu kum tanelerine
Har olmuş yüreğin, susar çaresizliğe
Sil… acıların gri sislerini
Yeniden çağla…delice sevgilere...
Sevda gülünün son demini
Koparmışsın dikenine
Aşkını yazmışsın kan ile
Ayışığının hilaline
küs olmuş buselerin, ağlar kederine
Kapat… ömrünün perdelerini
Yeniden doğ.. haykır ölüm gecelere..



gitme…
uçurumların çakıl taşlarına
nükhet yumağı sevgini.. bırakma
yaralı serçenin sızısında
ağlar düşüncelerim..ah eder dokundukça..
nergis kokulu gönül bahçemi
yeşilliklerin içinde susuz 
çorak diyarlarda yalnızlığa bırakma 
bakışların otağında anlat sözlerini
anlat ki..akkor dökülsün avuçlarıma
toprağıma ekmiştim filizini
yeşerdi zaman sarrafında sevgi seli
büyüdü…büyüdü gözyaşlarımla
bahar geldi... güz geçti..
gökkuşağımda sınır ötesi..nefes tükendi..
an geçti..an’lar geçti..ömür bitti..
duygularım yaprağında soldu.. eridi..
ne bahardan kaldı bir eser
ne kan kırmızısında açan nar çiçeği..
acılarım hırçın rüzgarlara resmini çizdi..
gitme…
aklımı santimetrelere böldürme şimdi..
deli divane yollara düşürme özlemini..
ufukların kaybolduğu yerde bırakma..bırakma  yüreğimi..



uç… nazlı martım
İzmir semalarından
damlasın kanadına
sevdanın buseleri
vuslat şerbetleri
hasretinde bitsin hayalim..
uç… hercai güvercinim
rüzgarların nağmesiyle
yar’e meltem olayım
canıma.. can katayım
beneklerin düşerse
görmez… gözlerim
bulutlardan topla hasretleri
ummana dök hepsini
gönensin sevda yağmurları
uç… şahinim uç…
sesin duyulmazsa…
yaşamaz … kalbim…



saklı düşlerin beyaz kelebeği
fesleğen kokulu sözlerimi duyuyor musun? 
sevdaya çağırıyor martıların sesleri..
salıncak kuran aşkın savruldukça
rüzgarım dokunacaktır saçlarına..
fırtınalı iklimlere sevdalanır yüreğim…
anladım ki… hala içimdesin..
hareli yapraktan.kan sızan hasreti
ağlayan güllerin yeşeren goncası
bülbüllerin şakıyan busesi
gelsene..şarkılarımın nağmesi 
gözlerin yansır kalemime, usulca....
karanlığın sessiz kelimeleri cananda
ay küser.. saklambaç oynar yıldızların ışığına..
şiirlerimde sen olmuş serçe yüreğim
ruhuma dolan sarmaşığım..
toprağıma ekilmiş fidanım..
anladım ki..hala çiçeğimsin..
yokluğun ağır gelir mevsimlere
yağmur ek.. çorak gönlünün baharına
veda çiçeğin soldu avuçlarımda..
suskularım isyanda delicesine
deniz kokan yeşilliğin mavi gölgesine
yakamozlar düşmüş yar..
anladım ki… hala benimlesin..
ey sevgili! 
ölüm mavi yeşilin içinde
günışığına seninle doğdum 
taşıyamam hasretini..neredesin…?



Mevlana Celaleddin_i Rumi ne güzel ifade etmiş..ne kadar güzel benzetme yapmış..'Eşlerin birbirine benzemesi gerek, ayakkabı ve mest gibi' Aile ve eşler arasında  uyumun, anlaşmanın  ne  denli  önemli  olduğunu  bu  güzel benzetmelerle dile getirmiş. 
Ailede ikilemler yaşandığında ortaya anlaşmazlıklar çıkıyor, huzursuzluk ve geçimsizlik,  ahengin   olmamasından    kaynaklanıyor.   Ortak  noktalarda anlaşmak, en azından amaca yönelik düşüncelerde ortak noktaya varmak bir  aile  için  çok   önemli. Ya   bayan  eşine  uyacak.. ya   da   bey   eşine uyacak..ama  sonuçta  bir  bütünlükte  anlaşmak  önemli. Aile toplumun en küçük birimi,ama bir o kadar da büyük ve değerli niteliklere sahip bir birim, çünkü  gelecek  nesiller,  aile  nasıl  yetiştirirse öyle idame olacaktır.Ailede uyum ve ahenk, her ferde söz  ve  savunma  hakkı, saygı-sevgi  ve  hoşgörü değerlerinin  işlenmesi  gereklidir. Hepimiz  evrenin   birer  parçasıyız ayrı yapıda,farklı duygu ve düşüncelerin odağında ve olumlu olumsuz mizaçları taşıyoruz.  Ailede   gördüğümüz,  yaşadığımız  ve  tanık  olduğumuz  birçok davranışları,    sözleri,    yapısal    özellikleri    bilgisayar    gibi    beynimize yerleştiriyoruz,    zamanı    gelince   o   düşünceleri    beynimizden   günlük yaşantımıza aktarıyoruz.Kültür anlayışı çerçevesinde her insanın davranış ve düşünce hareketi bir gökkuşağını andırır,biri beyaz diye düşünürken diğeri siyah olarak algılar,  renklerin  cümbüşü  gibidir düşüncelerin uygulanışı ve harekete dönüşmesi. Doğru  olanı  bulmak, anlayabilmek ve anlatabilmek gerçek duyguları gün ışığına çıkarır.
Ailede  fertlere  verilen değer  temel  taşların  oluşmasını sağlar.  İyilik  ve doğruluk  yönünde  yapılan  sözcük ve davranışların tümü aile bireylerinin özüne işler ve olaylar  karşısında  bu  ölçüt  harekete  geçerek  kullanıma sunulur.Ne  verirsen  onu alırsın, insan  zihni  her  türlü  algıya açık olmakla beraber kaydedicidir.Zihnindeki belirsizlikleri yok ederek öğrendiği doğru davranışları uygulayan  her fert  ileriye attığı adımın başarısını zamanla fark edecektir.Uyum ve ahenk, fert,aile ve toplum üçgeninde gerçek  anlamda oluştuğunda gelecek nesiller daha azimli ve istikrarlı olacaktır
Her olayda gerçeği yansıtmak, iyi ile kötüyü,doğru ile yanlışı net bir biçimde aile fertlerine  açıklamak  huzurun  mutluluğa  giden  yolunda ışık olacaktır..  Ailenin  ortak vereceği kararlar aynı doğrultuda olursa yapılacak işlemler daha sağlıklı ve amaca yönelik olacaktır. 'Eş olan kişinin, eşinin huyu ile huylanması gerek ki işler, yolunda gitsin.” 
Ailede, biri kara diğeri ak dediği zaman işte o zaman Mevlana Celaleddin_i Rumi'nin söylediği gibi ‘’ “Bir kapının iki kanadından birinin büyük, öbürünün küçük olduğunu gördün mü?  Ormandaki arslana,  bir kurdun eş olduğu görülmüş müdür? ” 
'Ayakkabının teki, ayağa dar gelince, öbürü de senin işine yaramaz'...



Bir gemi açılıyor ömrümün rüzgarına
Yüreğim ateşte..saplanmışın hasret mızrağına
Simsiyah yokuşlardan aşağı iner sensizliğim
Gitme kal der gibi dalgaların sesi
Bir gonca gülün rüyasında
Karanlık uykusunda umutlarım
Sessizlik öyle derin ki mahşerimde..
Kirpiklerim sızlar kara boncuklarımda
Neyleyim yar..kuzeye bahar gelmedi..
Küstü çiçekler gönlümün mevsimlerine
Yağmurlarım içime sığmaz şahlanır anılara
Kilitlenir sözlerim..dargın suskunluğuma
Saatler günün kapısına açılınca
Aydınlığın yaprakları döner gün ışığına
Sağnak düşüncelerime bakışların düşer..
Nar rengi şafağında o an öldüğüm gibi..



bir mum ve kırmızı karanfil..
sabah ve gecenin sesi
yarının adı yok…bugün gel
söndü ışıldayan günün gözleri
yüreği sızlatan bakışların izleri
aşkın rüzgarı yok…bugün gel
arama beni uçurum vadilerinde
sonsuzluğun bilinmeyen rengine
hadi durma! ..
çiz resmimi kan kırmızısına..
        güneşin kaybolan ateşine gömdüm seni
        bir karanfil kopardım sevdiğim..  
        bugün gel



özlem çiçeklerinden taç yaptım sensizliğe..
sise bürünürken sevda bulutları..
sessiz kelimelerim kilitlenir kaleme
mercan yüreğimde başlar inceden bir sızı…
bizim buralara her zaman kar yağmaz birtanem
sahil boyu kumsaldır, sardunya menekşeler içinde uyanırsın 
her sabahın ışığında meltem eser tatlı rüzgarı
bir gevrek bir boyozla çayın keyfini çıkarırsın
martıların sesi dalgalara karıştığında
duymadığın bir melodiyi fısıldarsın
ne keman sesidir bu.. ne gitar sesi
adı konulmamış şarkılarda saklı … İzmirin nağmesi
hasret yağıyor şebneminden gönül bahçelerine
yeşillerin mavisi beyaza sereserpe..
İzmir yalın duygularla teslim olurken gecelere
tutamam esrik tanecikleri mıhlanır ellerime..
leylak düşlerin beyaz kelebeği
sandallara yüklenmiş mavinle özle beni
özle.. buğu bakışların ufkunda sözlerimi
İzmir'in gizemli ay ışığında..yıldızlar öpüyor sensizliği..



sonsuzluğa giden mavi yolda
hayat merdiveninde hayalindeyim
her basamak bir umut isyan yolculuğuma
ışığı görmek için bir adım.. bir adım daha..
hasreti kucaklar.. bilinmeyen yarınlarım..
sen yoksan bunlar neye yarar? 
neye yarar şebneme göz kırpan ışıklar
kuşların çığlıkları rüzgarın sesinde
sahilin durgunluğuna şahlanır acılar
avuçlarımda kalan bir damla aşk..
yüreğimdeki sen sığmıyor gecelerime..
yoksun..yoksun işte..
ezilir,ufalır alevlerde ümitlerim..
yaralanır kırmızı gonca güllerim
uzak mevsimlerden buğulanır kirpiklerim..
gülümsemem noktalanır son gamzelere..
nereden başlasam… eksik bir yanım..
sensizliğim …mavi yeşil ufuklarda ağlar..
…sen yoksan yaşamak neye yarar?



• Memleketimi ve Yurdumun insanlarını, gelenek ve göreneklerimizi seviyorum, hemde çok.Sosyo-ekonomik hayatımızda ve demokrasimizde elbette sıkıntılar ve olumsuzluklar mevcuttur.Ancak hayatımızın içinde bazen önemsemediğimiz ufak mutluluk kareleri vardır.Yurdumun insanı: Çerez alırken "size çay veya kahve ikram edelim" der.Sokaklarımızda hayır için lokmalar dökülür, dağıtılır.Kış mevsiminde Belediye okul önlerinde bedava çorba dağıtır.Meyve alırken esnafımız "tatmadan almayın" der.İnsanlarımız kentkartı olmayana kendi kartını makineden geçirip üstelik çoğu zaman parasını bile almaz.İzmir-Karşıyaka çarşısında her zaman müzik vardır, gençlerimiz ya akordiyon ya da gitar çalıp şarkı söylerler, para verseniz de vermeseniz de onlar müziğin ritmi bitince efendice giderler.Midyeciye gidersiniz ön atıştırmalık size ikram eder, beğenirseniz alırsınız beğenmezseniz almazsınız.Köylerimize gidersiniz, sizi nasıl ağırlayacaklarının tatlı telaşında olurlar.Aşureler, helvalar yapılır konu komşuya verilir.Tarhanamızdan bulgurumuza, keşkekimizden baklavamıza kadar her yöremizin ayrı nitelikleri öyle güzeldir ki..! Bu güzellikleri sıralamaya kalksam buraya sığmaz.Her ne kadar şehirleşip teknolojinin robotlaşma sistemine ayak uydursak da bu güzellikleri yaşamak yine de mümkün.Yeter ki inancımızı, örf ve adetlerimizi unutmayalım, kültürel değerlerimizi yıpratmayalım, birlik ve beraberliğimizi her zaman sürdürelim.Bunlar belki ufacık mutluluk parçaları ama bu parçalar bütünleştikçe mutluluğun boyutu artar. Bizim insanlarımız mütevazidir yürekleri sevgi doludur.Olaylara mizahi yaklaşımı, mücadele gücü, haksızlıklara tahammül edemeyişi ve birçok nitelikleri ile biz Türk milleti olarak hiçbir milletin sahip olamadığı değerlere sahibiz ve gönüllerimiz güzelliklere sevdalıdır.Kim ne derse desin, eğrisiyle doğrusuyla bir başkadır benim Memleketim...!



Vazgeçer mi..
Gözlerin, gözlerimde kaldı özleminle
Zamanı gözlerime mıhladı geceler..
Sevdanın büyüsü ruhumu deler,
Sensizliğin çaresizliğinde çağladım yar,
Gözlerim senden vazgeçer mi? 
Umutların kapılarını denizlere açtın,
Dalgalara vurdun sevgi köpüklerini
Rüzgarlara karıştı sesin, duymaz oldum.
Gönlüm rüzgarlarda savruldu yar,
Gönlüm senden vazgeçer mi? 
Kar yağmış baharımın düşüncelerine
Kördüğüm sevgi çaprazında,
Uykularım siyahlara kilitli acımasızca
Karalara  bürünse de aşk bahçesi,
Mavilerde, beyazlarda uçuşursun pervasızca..
Renkli dünyamı aldın,
Kırmızıları, yeşilleri dünyamdan çaldın yar,
Dünyam senden vazgeçer mi? 
Bir görsem mahsun yüzünü
Bir duysam gülüşünün nağmesini,
Ne dert kalır gecemde, ne hüzün..
Ömrüm özlemine yas tuttu yar,
Sevdam sevdanı özledi yar,
Sevdam
Senden
Vazgeçer mi?



Asude saçların siteminde
Esti güllerin yaprakları
Her dokunuşta sisli
Hatıraları süsleyen
Sıvgın gönüle
Döküldü mısralar…
Sevmişti Kerem  gibi
Ömründen silemedi....
Aşinaydı gün batımına
Veryansın etti yılların
Umarsızca acılarına
Hüzünlere neşe kattı ebruli
Hiç solmadı dalında sevgili
Yüreği dantelden çiçekti…
Vurgundu Aslı gibi
Ömründen silemedi..



vefalı dostlara hürmetim bengi
gül demetiyle elmastır yürekleri
renkleriyle nur olan sevgileri
ellerinden...öpesim gelir
damla çiçeğimin hüzün tanelerini
dökülmeden silen ilaçtır sözleri
özüme can katan yüzleri
bahtlarından...öpesim gelir..
özlemdir  yalnızlıklarda dost eli
hüzünlerde çaredir gönül sesi
kalpten kalbe akan gözleri
kirpiklerinden...öpesim gelir..



Solan duyguların baharında
Gül düşüncelerin oldu yanımda
Ömrünü adadın bana
Nasıl sevmem seni, gül tanem 
Aşk-ı sardın sarmaladın 
“Elif “dedin, “can” dedin bana
Canım olsun sana feda
Nasıl sevmem seni, can tanem 
Ağlarken ağladın benimle
Seviyorum derken çağladın gönlünle
Zor demedin, imkansızı yendin
Nasıl sevmem seni, bal tanem…
---
İçimde coşkusun yaşadığım nefesim,
Nasıl sevmem seni, bir tanem….



uzak yolların adımları
sılada hasret şarkıları
türküler sevdanı heceler
mevsimler resmini çizer
sen varsın ya içimde
gözlerim yudumunda yeşilini içer
kızamam kadere
ağlasam da haykıramam yüreğime
sözlerimde sen’li anıları
anlatsam da bilemez başkaları
sen varsın ya içimde
rüzgarlarım yavaştan meltem eser
siyahın olmazlığı kor gibi
adım adım yaklaşırım gecelerine
ya beni götür olduğun yere
ya da ol benimle olabildiğince
güllere dökerim hasretimi
yağmurlarım ilmeğinde sana düşer



nuruna sarıldığım
aşkımın beyaz meleği
uzak ilmeğinden sevdamı 
uçur kanatsız gecelere
kapat gözlerimi 
hilal bakışın beneği 
girmesin kirpiğimden yüreğime 
ışıksız gölgemden 
çekilin aynalar,, hey! 
dağılmasın buğulu gözlerden 
süzülen  hatıra boncukları 
sabırsız duyguların suretine 
şahit olmasın 
aynaların yüzü 
sinemde toprak kokusu.. 
yağmurunda boşalır gözlerim hey! 
anların doğmamış sabahı 
ateşin  koynunda saklı 
bin kere öleyim sensizlikte 
esrik duyguların ötesinde 
ağlamakta..ömrün sızısı
20.07.2006



erguvan gönlünün duruluğunda,
saçlarının perçemine sar beni..
tel tel sarmaşığına dola sinemi..
hadi..kır çiçeklerine fısılda Elif’i..
yaprakların yeşiline çiz resmimi..
melodi güzelliğinde
mercan adasının maviliklerine
üzüm buğusu hayaline götür beni
yak yakabildiğince bakışlarınla
gecenin büyüsüyle sürme çek gözlerime
tarumar et duyguları..
gamzelerin noktasında  vur beni..
sevdanın şah damarına dokun 
gülün gülü süzüşünde gönlümün sesi
kaldır rüzgarınla çaresizliği..
kurşunla sensizliğimi....



Yudum yudum sevginin pembeliğinde
Ateş çemberi dolanırdı yüreğimde
Rengarenk çiçeklerim açardı…
Çocuksu gülüşlerim noktaydı gamzelerimde..
Melodilerin içinde maviliklerde uçardım 
Şimdi…hüzünlerin sarılığında solan düşüncelerle
Dalgaların kıyıya çarptığı köpüklerin beyazındayım..
Bugün sahil boyunca yürüdüm
Martıların çığlıklarında..meltem esintisinde
Sevdalıların sarmaş dolaş sıcaklığında…
Güneşin en son battığı yerde gözlerini gördüm
Mavi ötesi erguvan bakışlarını özledim…
Kayboluşlar üstüne yemin ettim sevgili 
Sonsuzluğun girdabında dönen hatıralardayım..
Gece rüzgarlarının sensizliğinde
Aşk iksirindeki kan  kırmızıdayım
Toprağın suya hasretindeki damlada
Bilinmeyen mevsimlerin on beşinde
gözlerimin telvesindesin artık  sevgili..
Şimdi..kapat gözlerini ve adımı söyle
Çağırdığın hayallerin resmindeyim..



billur çerçevendi pınarıma yansıyan
tarifsizdi menekşe sözlerin
yeşiline aktı ömrüm su misali
ellerime kenetli alevinle 
avuçlarımda yaprağıma gül oldun
ben seni sevdim birtanem
mevsimlerin en güzelinde
kaçamak isyanlarında  umarsız
durdurunca zamanı ayaz gecelerimde
toprağıma açılan gamze oldun
iki baharın salıncağı aşkım
ben seni sevdim mi sevdim 
harelerin yeşilinde ezdim çakıl taşlarımı
tüm harfleri toplayıp Elif oldum yüreğine 
serçe uçuşuma benekli kanat oldun..
.../.../2006



olsun
alıştım artık 
sessiz çığlıkların saklanmışlığına
söğüt ağacı yapraklarına
hasretimi yazdım bakışlarımla
astım ömrümü rüzgarlarına
gölgem asi yağmurlarda
poyraz düştü sen'li anlara
gözlerimden gül damlasıyla
yüreğime inen o ses..
sendin o
sendin sevdiğim
belki tutulacağım saatlerin
en olmadık zamanına
belki sarılacağım ay ışığının
en parlak yıldızına
mavilere uçurdum siyahları
bak anılar hala avuçlarımda
sızısına dur diyemedim
geceme dalan o karanlık
yüreğime inen kor ateş
sendin o
sendin sevdiğim
gün gelecek
ayrılığın düşecek yağmurlarına
yanacak dudakların ismimle
arayacaksın 
sözlerimdeki noktayı bile
soracaksın gökyüzüne
duaların elif elif diye
açılan pencerelere
haykıracak nefesin delicesine
kaybolan umutların ışığında
her sorduğunda
bulutlar küsecek bensizliğine
küsecek mevsimler çaresizliğine
ne yıldızlar düşecek saçlarına
ne ellerine gül damlası yağacak..
unut o buğu gizeminde
zamanı durduran şafak gözleri
unut meleğinin kanat çırpışlarını
sevda çiçeklerinin
içindeki aşkı solduran
sendin o
sendin sevdiğim



küstüm dağların nadir kır çiçeğine
yaprağın yeşiline gülün pembesine..
gülemedim ömrün bahtiyar sevmelerine
çiğler yağdı yüreğimin ölmelerine
ağladım.. kara boncuklarım döküldü gecelere..
Elif’ce haykırdım..seni hatırlatan denizin en güzel rengine..
can sevince özünden cananı
incitir mi sevda yüklü gül baharı
nidası çağlayınca alabora olur düğümün rüzgarı
vakit dolacak..
belki de vakit dolmadan göç olacak soğuk iklimlere
küstüm..yaşadığım en güzel mevsimlere..
gönül anlar incisinde değerini
bilir yüreğin yüreğe değdiğini
hayat geçici..anılar yolcu hasrete
ölüm! ....ah ölüm ebedi aşk bahçesi..
kul bilmezse Allah bilir sevdiğini
küstüm… yarin mehtaplı hercai gözlerine..



uçurdum kanatlarını gülüm
ufukların sonsuzuna
sevda ilmeğinin yaprağı
düşseydi yüreğine
kördüğüm damlasında
yağmurun su yeşili olurdum
gerçeğimin tuvali  gözlerim
dokunsaydı  busene, benekli kırlangıcın olurdum
bir sevdaydı hayatım
bir can'dın ömrüme gülüm..
sen öl de yaşanmışlıklara
vurgunda yüreğim 
tek sözünle ölürüm
gülüm....



gecenin karanlığında
parıldayan ay ışığının altında
boyumca papatyaların arasında.. yürüyorum..
cırcır  böceklerinin sesleri
en güzel şarkıların nağmeleri gibi
kulağımda çınlıyor ince kadifesi
seni gördüğümde, aklım karıştı birdenbire
nerden rastladım ben sana..
rüzgarın ağaçlara çaldırdığı  ıslıklar
bana saçlarını hatırlatır dün gibi..
seni seviyorum..deyişin..aşkın ilk demi
yıldızların geceye göz kırpması, bakışların sanki..
gitarın tellerine her dokunuşumda
gözlerin gelir aklıma, titreyen ılık nefesin...
ne yapsam..ne etsem… bilemedim..
nerden rastladım ben sana..
“karanlıklar içinde ay ışığını gördün mü
gönül bahçesinden eğilip de yüreğimden öptün mü”
bahar sözlerin… ömrümün son esintisi
martıların gökyüzünde kanat çırpınışı gibi..
sen gidersen..dalgaların arasında meltem olur veda busesi
acıyor…kanıyor….çaresiz düşüncelerim
alıp başımı gitsem bu diyarlardan,
terk etsem mavi şehri…nerden rastladım ben sana! ...
Selma  & O Tuğ



Vatan uğruna dökülen kanları
Şehidimin gül yaprağı rengidir 
Dağların ufkunda yankılanan
Kahraman ırkımın sesidir
Çanakkale geçilmez yiğidim..
Kutsal toprağında şehitlerin şerbeti
Yüz yıl değil bin yıl geçse de
Unutulmaz Mehmetçiklerin ismi
Ölüm püskürtmelerine yıldızlar şahit
Yürekler bir olmuş İman dolu göğüslerde
Alevden kopmuş nefesler Vatana emanet
Gök kubbe ağlıyor....haykırışlara çare yok..
Ey ! bu şafakların asil milleti
Gelibolu kucaklar orduların tarihini
Analar karanfil özleminde kurşunlar acıları
Çanakkale şahidimdir, şahlanır içinde bin atlıları..



Ay yüzünde,”elif’te gamze
Yüreğine gülümsemesi düşünce
Özlediğin hatıraların pembesinde
Sen, gülü hiç sevdin mi
İnci tanesine saklarken mavileri
Gökyüzünde uçuşan hayalinde
Sızısı düştü mü hançerine
Sen, ayrılığı hiç sevdin mi	
Gölgesinde yas tutmuş firari bakışların
Ağlarken yağmurların tanesinde
Unutulmanın kurşun yarasında
Sen, hasreti hiç sevdin mi
Avuçlarında kurak boşluğun olmazlığı
Vurgunlarda kaybolan gözbebeklerin
Nur ışığın açılarken semaya
Sen, çaresizliği hiç sevdin mi
Ceylan bakışlı yas tutar özlemine
Yaprağına yazılır solar an geçtikçe
Sevda sümbülü eğilmeden yere
Gülbaharını kışa dönüştürme

Sen, ölümü hiç sevdin mi? 
div align='center'embed src='http://www.canatilla.com/track/3maradespina.mp3' width='100' height='16' autostart='true' loop='true'/embedbr /



uçarı gizlerin 
sığ gizemi
bir mercan adası
aniden söndü 
adanın ışıkları
dalgaların
her damlası
kumsalda ben’sizdi
sensizliğe sözlü kirpiklerim
tutukladı gözlerini
şimdi
sen’li olma hali
uzaklardan duyulan
sessiz çığlık
keman sesinin nidası mı
yayın tele dokunuşu
nağmesinde sana gelirim
düşlerimden uyanamam
şimdi
hayalimin sev hali
sahil sessiz
maviler sensiz düşlerim ben’siz
uçar gider avuçlarımdan
yanılırım saatlere
kaldıramam ömrümden
şimdi 
zaman gümüş-i
şimdi
buselerinde ölme vakti



gecenin suskusuna
damlayan ölüm gibi
zamanı vuran saatlere
söylemek isteyip de 
söyleyemediğim..
sözlerim vardı
yalnızlığın kuytusuna
sığınan çocuk gibi
sessiz çığlığına ağlayan
binkere haykırıp
bir hecede yutkunan
nefesim vardı
bağladılar ellerimi
tutukladılar yüreğimi
çözülmez yumağa sardılar beni
hasret dönülmez yol şimdi
gölgemin ışığına
yansıtamadığım ömrüm vardı..



kabus düşlerin sen / hayali 
ömrüne mıhla susamış gülleri 
düşün değer mi nakışına saatleri 
düşün ki her kalp atışında 
nidası olmasın ölümün ben hali 
şebnem çığlığın busesi 
rüzgarın noktasına vur hislerini 
vur ki parçalansın hasretin olmazlığı 
vur ki adımların sahte toprağına 
savrulmasın güneşin yansıması 
ah!   sen/siz/liğin mavisi 
ah!   bir unut/sa/n.. der usulca sözleri 
şıvgın gönlümden çaldınız köpükleri 
hazan köprüsünde ismimim baş harfi 
anılar firarda -şimdi-  aşkın son saati 
20.07.2006



Yaşanmamış sızıların 
Davetiyesiydi hatıralar
İçimde yükselen nidalarım
Sessizce gömüldü takvimlere
Baktığım yerler gözlerin
Kokladığım çiçekler nefesindi
Unutmadı kalbim, unutamadı
Sevgin, sonsuzluğumda engin denizdi
Bir sevdaydı, özlemim..
Gönülden çağlayan yeşilinle
Uçuşan hayallerim
Gizli açan çiçeğim, tacımdın
Bir sevdaydı, baharım…
Nar çiçeğinin kırmızısında saklıydın
Hüzünlerime dost sözcüklerinle
Ağlarken gül açılırdı gamzemde
Bilinmeyen mevsimlerin
Itır kokulu nağmesinde
Hangi meleğin kanadında uyuyorsun
Beni duyabiliyor musun? 
******************
Bir sevdaydı, hayatım…
Unutmadı kalbim, unutamadım…..



Beni öldüren gözlerinin rengi
Işığımda yanıp sönerken bakışları
Sesin olurum soluğunda..duy beni
Sevmek tatlı bir rüya sanki..
İstedim seni.. tutkulu ömür gibi
Vur..kır istersen ümitlerimi
Sorma bana..sorma düşüncelerimi
Lal olur sözlerimin tüm harfleri
Gel..ister şimşek ol..ister boran ol
İster rüzgar ol.. sevda yüklü yüreğinle gel..
Bitmez bu sevginin sonsuz seheri
Gün çekildi.biliyorum ki ordasın
Ne zaman düşünsem seni
Fırtına kopar..sızlar aşkın seli
Çaldı  kalbimi.... deli bir mavi..
Saçlarımda açan sarmaşık gülleri
Seven gitmez..üzmez..ağlatmaz yüreği..
Beni öldüren gecenin mavi hasreti..
Bir de gözlerinin..
Gözlerinin hercai rengi..
İsyan yığılır..kurşun yarasında öptüğüm nasırlı elleri
Kapanır rüyalarımın leylak düşleri..
Sen gelince aklıma..
Gülüşümde kır çiçeklerinin en güzel hali..
İçimde volkansın
ilkbaharımsın.. gör beni..
Beni yakan sensizliğin…sensizliğin kor  ateşi..
Seni istedim..yağmurun tenime dokunuşu gibi..
Özledim seni seviyorum bakışlı asi gözlerini..
Özledim..kollarına sarıp.. kucaklayan nefesini..



gece ile gündüz dost olup 
soğuk mevsimler kucaklaşırsa sıcak iklimlerle.. 
bülbül gül’e küsüp
ormanlar vazgeçerse yeşil sevdadan
kalbim karelere bölünüp yeni baştan sever mi  seni? 
Güneş ile Ay birbirine aşık 
bulutlar yıldızlarla barışık 
ayrılık gamzesinden vurduğunda
gözlerden yaş gelmezse..
kalemimde..gönül alfabemde
düğümlenen tüm hecelerimle severim seni..
ağlarsa şiirlerim sensizliğe
fırtınaların bakışında rüzgar susarsa
dağların ötesinden uzanıp
an’sızın çığlıklıklarım sessizliği öperse
kim*bilir..
belki seni yeniden severim
toprak suya hasret olup da
sürgün vermezse hayata..
bir kere değil bin kere tövbe ederim
çöl yığını gönüle bahar gelir…kimbilir..
belki..
gözlerinin hatırına seni bir daha severim.....



Sen …gittin
siyahta  kaldı
gölgelerin
sessiz  adımları
ardından sustu sözcükler
dudaklarımdaki tebessüm…gitti..
sen..gittin …
kara boncuklarım
yavaşca 
süzüldü
engin koyların sularına
dalgalardaki..köpükler gibi
İstanköy sahilinde
maviyle harman iki çift göz..
bakışlar gizlenmiş kalp atışlarında
ayrılık vakti
geldiği anda.…
içimdeki..nefes gitti
aslında giden
sen değildin..
hatıraların kucağında
kaybolmuş boşluğun
ürkek çaresizliğine, 
‘’adım atan… bendeki yüreğindi..



sen benim için
son nefesini veren bir askerin
ölmeden önce
hasretine yazdığı
cebinde kalan aşk mektubusun
sen benim için
eylül ayında
yaprağın mevsimine direnen
yere düşsede solmayan 
karşı koymamsın
sen benim için
avuçlarıma aldığımda
duygularımla eriyen buz parçası
bakmaya cesaret edemediğim
güneşimsin
sen benim için
aslında hiç bitmeyen
bir sonun en güzel başlangıcı
hayatımın 
saklı düşlerisin
Selma İzcimen / Sinan Şahbudak



ıslak bir çiçeğin titremesi gibi
yüreğim ürkek ve çaresiz
çocuk gülümsemem
suya yansıyan gül gamzesi
deli şarjörün kurşununda sevmişim seni
astım düşlerimi hazan yağmurlarına
ne bir eksik ne bir fazla
istediğim sadece can sevgi
saçlarıma esen başak nefesi
toprağın suya hasretinde sevmişim seni
çizdim resmini mavi karanlığa
içli ağlamaları saklı gökkuşağımda
kirpiklerime yağan yüzünün çizgileri
ellerimde buğday kokusunun teni
kar tanesinin beyazında sevmişim seni



gelmeyin üstüme anılar
incileri salınan nur’lara
dağılsın sicimden
dökülürcesine hüzünler
bitsin bu kabus geceler..hey…! 
gül/dağlama ey baharım
sürmeyin buğusuna gözlerimi
toprağın avucu kaderim mi
durdurun…! heyelanda nefesim
nar-ı endamında zehr olmuş
sen/sizliğime götürün bedenimi
el/vedaya gir sözlerim
katresinde düğüm heceler
pınara akan ömrümde
çözülsün  kördüğüm kozası
ipeklerine değsin kirpiğim
renk kelebeği düşlerinde
sev/dağlama ey seherim
div align='center'embed src=' http://indir.ceksene.com/Tan/Tan - Asla - www.ceksene.com.mp3' width='100' height='16' autostart='true' loop='true'/embed



Menekşeler serilsin yerlere
Mor sümbüller selam versin göklere
Papatyalar gülümsesin yüzüne
Güller,
Dans etsin döne döne
Çekilin yoldan şükran doğdu bugün şükran
Bütün çiçekler kaldı ona hayran



suskusunda vurgun serabın düşleri 
bir bilsen nasıl sevdim seni
açsan da görsen yüreğimi
ben gelemem bu yürekle..
silemedim sürmesinde gözlerini
bana yardan haber salın
ufuklara bakıp bakıp kaybolayım
mavi sözlerindeki nağmelerle 
Ay ışığındaki yıldızlar düştü saçlarıma
söndüremedim mehtabında ümitlerimi
ömrüm geçse de unutamam ismini
kaybettiğin gün bulacaksın elifini
bana yardan haber salın
rüzgarlara dönüp dönüp savrulayım
Güneşe her baktığında 
kirpiklerinde karlar eriyecek
sessiz çığlıklarına dağlardan poyraz esintisini 
sızısında gülümsemenle çalacaksın siyahları 
çaldığın her siyahın içinde bir gül açacak ellerine 
O gülün dikenlerini kavradığında 
samanyolu dolacak avuçlarının içlerine 
dur gitme..
mavi düşlerin yeşil sevgilisi..
yeşil mavi yağmurlarda ağlatma yüreğini 
ağlatma yaprağına değmesin gamzesi 
unutma umutlarına açılan akşam güneşini
bana yardan haber salın
türkülere sarılıp sarılıp ağlayayım



Gökkuşağının renklerini getirin bugün bana,
Yıldızları dizeleyin dizeleyebildiğinizce...
Bütün akarsuları dökün ruhuma
Cemalini göreyim günebakan sarılıklarında,
Anlatmak istiyorum sana,
Sessiz kelimelerimi
Anlayabildiğince anla,
Hiçbir şey avutmuyor bu gece yüreğimi
Şehir susmuş sensizliğime,
Bırakın
Sevdamı yaşayayım bu gece
Düşünceler suskun gün batımlarında,
Çakıl taşlarında bak çığlıklarım
Bakışlarımın gölgesinde semalar suskun
Avuçlarımın arasında saklanmış acılarım,
Kıvılcımların buğusunda gömülü sevdam
Hiçbir şey avutmuyor içimdeki seni,
Gönlüm susmuş sensizliğime
Bırakın
Sevdamı yaşayayım bu gece
Yokluğunun bedeli yaşanır mı bunca ezeli? 
Ben benden gittim sensizliğin kaldı ebedi...
Bırak
Bu gece sende sen olayım,
Sarı perçemlerini sarayım, 
Bende ben olayım,
Hiçbir şey avutmuyor bu gece yüreğimi,
Bırakın
Sevdamı yaşayayım bu gece.
'



Beyaz gülünce siyaha
Gül yağdı ömrünün ayazına
Hasret bitmezse yazgıda
Güzdür nevbahar çiçekleri
Bu..nasıl sevda..
Bu..nasıl dünya..
Lal olmuş gönül, konuştu mehtaba
Coştu nağmesi leylaklara
Yüzü açılmazsa ummana
Doğmaz gün ışıkları
Bu.. nasıl sevda
Bu.. nasıl dünya
Pus tutmuş umutlar uyandı aşka
Mahsun bakışlar çağladı sabaha
Gözyaşı sel olacaksa
Yağmaz  yağmurlar birdaha
Bu.. nasıl sevda
Bu.. nasıl dünya



bir atlı grubundan beyaz yeleli
gönlü şahlanmış mevzilere
koşuyor toprağı delercesine,
şafak sökerken mavi şehire
gelme..
yüreğim durdu sevmelere..
bu nasıl aşktır, bu nasıl ömürdür sevgili
hasretin hangi durağında inmeli
deniz kükredi… şehir inledi
doludizgine can mı dayanır 
sevme..
nefesim tükendi kadim sözlere..
bir atlı grubundan
rüzgarda savrulmuş sarı saçları
sarp kayaları aşıyor mahmuzları
çınlıyor dağları delercesine
gecenin karanlığına haykırsa ne çare? 
duyamam sesini ölüm vadilerinde...



ömrümüz.. tek celseydi..
vurgunlarda çınlar sözleri..
dudağımda mıhlanır ismi..
yüreğimin dayanır mı nefesi
yağmurlar boşanır şehrin üstüne
iç sızısı nöbette..aşkın S hali..
alt üst ettin baharları 
yetmedi mi..
ey sevgili 
kanayan yağmurları içime
akıttım nar şerbetine
saçlarımı bağladın alevlere
mühürledin bakışlarımı mavinle
yaktın yıktın asi sevmelerinle
tarumar ettin ölümleri
yetmedi mi..



ne zaman
gözlerine baksam 
şimşek vurgununda ölürüm
mavi uçuşan kesik baharımda
yalın düşlerde bir çocuk ağlar
bora sesi ayazında 
beyaz zambaklar açar
ne zaman 
ellerine baksam
avuçlarının buğusunda eririm
özlemin teri inceden
dün geç’ti ateşli köprüden
bugün ise
duygu pınarları köz’den
ne zaman 
hatırlasam saçlarını
bir kırlangıç uçar yüreğimden
yokluğuna tutuklu nefesim
sonsuza demirli yeminini
ben sev’dim sen’siz seni
elif çığlığında özlemini



gözlerindi
vurguna sebep 
hasret şimdi ebruli
kaybolan sürgün çiçekleri
kokladım 
dün gibi
sarmaşıktı kalan maviliği
sıcaklığını hatırlarım
aşk gibi
gülüşümü yudumlayan
sözlerindi
vurguna sebep
bir çift göz
bir çift söz 
çaldı yüreğimi..



Bir siyah
Bir mavi rengim
Sevgiye lades tuttum
Siyahlara inat
Mavilikleri seçti ömrüm
Kirpiğimin okundan
Kalbime damlayan incim
Kelimelerin içinde 
Gizli tomurcuğum
Söyle kimsin sen
Düşüncelerimin meleği
Beyaz düşlerimin kelebeği
Leylak kokusu yüreğimin
Atışındaki nefes misin
Söyle kimsin sen
Buğulu gözbebeğimde
Suskun sabahlarım 
Mavi gülümseyiş hep yüzümde
Saklambaç oynama gönlümle
Söyle kimsin sen…
div align='center'embed src='http://arsiv.kalitelimuzik.com/dizimuzikleri/www.kalitelimuzik.com%20-%20Hirsiz-Polis-%C4%B0mkansiz%20Ask.wma' width='100' height='16' autostart='true' loop='true'/embed



ey İzmir bakışlım
söğüt dalındaki fidanım
kırık kalesinde hasret yolum
dağlarında... toprak olayım
ey çimen gözlüm
köyündeki berrak suyum
mahsun gülüşünde ceylanım
tandır alevinde... aş olayım
ey   'en'   sevdiğim
karanfil özleminde sözlerim
elmas ışıltısında gizemim
kalbinde... gerdanlık olayım



Yıldızlar öpsün seni
Ay koynunda ışık
Günler can olsun
Her gün tazelenen
Yeni bir sen 
Dünden daha kalıcı 
Daha bir anlamlı
Koksun her yan
Tenin gibi can
Canım sana armağan
Yıldızlar öpsün seni 
Bu gece ay var
Yıldızlar armağan...



Hüzünlerin melteminde ağlayan güzel
İnci tanelerin dökülmüş zülfünden 
Al yanağa düşmüş figan
Haykır diyemediklerini
Gönlün olmuş lal,
Yetmez mi kördüğüm hecelerin? 
Konuş güzel,
Şimdi hoş sohbette gülme vakti
Rüzgarların feryadında 
Yıkansın tüm acıların
Kaç baharı güzle karşıladı yağmurların
Yetmez mi sabır taşında oturduğun? 
Dört mevsimi yaşat kendine,
Şimdi gökkuşağını görme vakti
Gözlerde kalmamış  bakışın meali
Suskunluğun donuklaştığında
Kaç acıyı göğüsledin tek başına
Kaç kez haykırdın gecelere
Yetmez mi karanlığın nağmesi? 
Nurlanmış yüzünü kaldır semaya,
Şimdi aydınlığa çıkma vakti
Ömrün nihayet olmadan
Şimdi
Yaşama vakti…



Gün batımından sonra
Bir çiçeğin yaprağını kapatırken
Hapsettiği nefesin sesini dinle..
Akşam sefasının içine gizle sözlerini..
Bozulmasın gecenin sessizliği günahlarınla
Karanlığın gücü yenmesin duygularını
Şimdi sonsuza dek ağla..bakışlardan ırak ağla..
Ezgi nağmesinde…çocuk haykırışında
Arınıncaya kadar..kalbinin isyan gazelinde
Gözlerinden nur akıncaya kadar ağla..
Bir meleğin kanadında uyurken
Bulanık sislerin penceresinden baktığın için ağla..
Sızlayan ruhunu söndür buz mavisinde
El değmemiş berrak ışıklardan aldığın canımla ….
Yansıyan her kırılgan ışıkta öldürdüğün bedenini..
Vurgun yemeyen duru sularla yıka …
Umutları yalan zehirine batırıp
Nar kırmızısı düşlerin ortasında vurduğun sevgiye..
Yollarına serilen binbirçiçek mevsimlere..
Kalbinden süzülüp nefesinle tıkanan buselere ağla..
Yıldızların koynunda uykuya dalan hayalime
Rengarenk bulutların içinden cennet edasıyla  süzülen
Elif diye gönül otağına gelen masum sevdalara
sevgi köprülerinden adını silen dağlara..
Ruhun susuncaya kadar ağla..



sevdaların kalbine söz geçmez ki
karanlığa  pus düşen korkularla
sabahı erteler düş sakinleri
şimdi anılar suskun gözlerimde 
geceden bir damla kirpiklerime..
toprağıma ekilen sarmaşık mı
yoksa dallarıma sarılan nedir
yeşeren tomurcuklar sararıyor
gövdesi kesilen kök hücreleri
geceden bir damla bahar sineme..
ağ tutmuş yosunlar ümit ipliği
okyanuslar arıyor hayalini
kuzey yıldızının siyah sihrinde
bulur mu göçmen kuşları seni
geceden bir damla su yeşiline..
geceden bir damla sen/sizliğime..



can bedenden gitmeden
mevsimlerin terk etmeden
kar yağan 
dolu yağan 
ömrünün bahçesinde
açan
çiçeğin olayım 
ah be yar! 
Uygur’un tuğu
gök kubbemin nuru
haykırsan da 
uçurumlara gömülen
sesini d u y a m ı y o r u m
canımsın canıma
yanan nefesinde soluk olayım..
yeşilin esrik dumanında
gözlerin kaybolmadan
tutsam ellerini
sarsam zülüfün tellerini
mavinde yeşeren ağacın
kirpiklerinin ucunda 
gönlünün mürüvveti olayım
istesende yanına 
g e l e m i y o r u m
kolun kanadın olayım
ah! canımın nar çiçeği
alıp götür beni
vur küllerimi..savur..
bensiz bakışların neye yarar ki..
acıtsa da incilerim yırtarım geceleri
yüreğimle siper olurum hüzünlerine..
yağmurların düşünce ümitlerine
vurgun karanlığa dalıp gitme
mağrur gülüşünde baharın
konuşan sözünde hecen 
hasretine uzanan çığlığın
rüzgarında gülün olayım..



Bilinmezliklerin içinde insanların ruhu,
Ne Arif insanlar gördüm, bilinmezliklerde çırpınan
Gönlü ağlayan ama yüzü gülen,
Olmasını istemediği olaylarda
Olumsuz ilmekleri ilimleriyle dokuyan...
Tamahsız alın terini vicdanına sindiren,
Ellerini toprakta unutan
Mertliğiyle yücelen
Ne güzel insanlar gördüm.
Düşüncelerinin kuvvetiyle,
Namert insanları küçülten
Bakışlarının özgüveniyle
Tertemiz kişiliğini anlatan 
Ne güzel insanlar gördüm.
Onurlu gibi görünüp te...
Yüreği onurdan çok uzak,
Varlığını değerli giysilerle örtmüş
Ama
Yalınlığının gerçeğinde
Ruhları zavallı insanlar gördüm.



Alev goncası gönlümde
Yaralar..anı pıhtısı 
Gizlenmiş acılar ellerimde 
Sabır.. hasretin sırdaşı 
Dinle kalp atışlarımı..
Yüreğimin sesi… nerede 
Gün batmış, tan ağarmış 
Umurunda mı sessizliğin 
Hayalin gerçeği gözlerimde 
Aşk tomurcuğunda baharmış 
Ağla  nisan yağmuruyla
Çiçeklerimin rengi… nerede 
Bir gün daha silinmiş sayfadan 
Umurunda mı hüzünlerin 
Ümitlere ses verdi yarınlarım 
Gülüşüm.. yıldızların gölgesinde 
Son haykırışım semaya
Sevdamın güneşi… nerede…

brdiv align='center'embed src='http://arsiv.kalitelimuzik.com/SibelCan/www.kalitelimuzik.com%20-%20Sibel%20Can%20-%2009-%20Lale%20Devri.mp3' width='100' height='16' autostart='true' loop='true'/embed



gümüşi anılar canlandı 
mavi pırıltılara düşen hayalin
kirpiklerime değen asi bakışın
gülüşümü yudumlayan sözlerinle
avutmuyor güzelliklerin sesi 
bana bakışlarının kesiği 
saçlarının nefesi
aşkı getiren rüzgarın gerek
yüreğim..ah yüreğim…
doğmayan günün başak sarısında
açmadan kapanan tomurcuğun
sararmış gül yüzünde öleyim..
hani
bir siyah
bir maviydi ya renklerim
siyahlara inat
mavilikleri seçmiştim
şimdi..
mavi siyahın gizemine  sarılırım sen diye
tutamıyorum küçük ellerimle kocaman sevgini
sonbahar vurgununda aşkın seyri
ah…ayaz olmuş üşüyor buselerim
duyma haykıran hasretini
git... uçurum sevgisine bırak beni 
bakma sakın yüzüme..
ayrılık geliyor üstüme üstüme
sen/sizim işte..
sevgimin yemini üzerine
canım diyen gözlerin kalsın gözlerimde
bu gitmeler veda değil..
hadi git! 
ilk baharımın son çiçeği
hoşça kal..



bitmeyen gecenin siyah tılsımında
bir çocuk masumluğunda
çaresiz pınarlarda yıkandı güllerim
bekledim mavilerde hasretini
uykularım gözlerimden uzak
bir damla kan avuçlarımda 
sonsuzluğun boşluğunda büyüdü nefesim 
bir gün..bir gün daha.. 
sisli hayalin eski şarkılarda
en sıcağında, sol yanında
aşkın dirilen saatinde
hadi durma..haykır diyemediklerini
sana  kavuşur yorgun mısralarım
günün ilk ışığında kırılır dallarım
şimdi sen’im, sen’deyim..
dönülmeyen çağrılarına dön yüzünü
kalbimde o hiç dinmeyen ağrı
dudağımda acı buselerin
bir kurşun sesinde
vurulur sensizliğim en kuytu yalnızlığımda
kekik kokar ellerim
bütün çiçeklerimi örterim üzerine
sensizlikte eriyen zamanın rüzgarını bekledim
sen kokar yüreğim..



Beni sorarsan eğer,
Göçmen kuşlarının yankılarını dinle 
Bilinmeyen mevsimlerin yağmurundayım 
Limandaki sevda gemilerine bak 
Aşk yüklü gönüllerin son yolcusuyum 
Can’ı cananda kaybolan türküleri dinle,
Nağmelerden dökülen yanık ezgilerdeyim 
Nalan sarmaşıklarının gölgesinde saklanan 
Tomurcuklara bak 
Filizlenen kır çiçeğindeyim 
Gizli sevdalardaki 
Fısıltılara kulak ver,
Kalp atışlarındaki 
Nidalardayım...
Beni sorarsan eğer,
Ay ışığı suya düştüğünde, 
Sönmeyen yakamozlara bak 
Maviliklerde kaybolan ışıltıları görürsen 
Aç kapısını.. 
Pırıltıların içinde saklanan 
Gülümseyişlerin gamzesindeyim.



Bir umut mu beklenen geceler
Karanlığın gözyaşları mı gizlenen
Yaşamak mı
Unutmak mı
Yoksa
Hergün ölmek mi? 
Bir kelimenin ucunda gözyaşlarımız
Hayat nedir ki? 
Güne başlarken, 
Umutla tomurcuklanıp yeşeren bir sevinç
Gün biterken, 
Kök salmış bir hüzün.
Ümitlerin,
Ümitsizliğe dönüşmesi mi? 
Bir lokma ekmek için,
Zamanla yarışıp
Acıların derinleşmesi mi? 
Bir türlü çözemedik.
Daha çok küçüksün bebeğim
Yıllar sonra
Sen de soracaksın benim gibi
Hayat nedir ki?



yalnızlığa çiçek açmış umutlara
taç giydirebilir misin yüreğinle..
hüzün yüklü bulutlara yazabilir misin mutluluğu..
görebilir misin gözlerimin iç rengini …
ah be güzelim hasreti anlatabilirmisin sözlerinle..
hadi gel..mavi yeşil mevsimlerinle gel…
bakışların birleştiği ufuklarda biter sonsuzluğun resmi..
pembe güllerin yumağına sarıl…
buselerin en güzeline yaraşan sevdalı gönlünle..
ebruli nakışlarla ör aşk”ı..
raks etsin sözlerin nağmelerinde..
hadi gel…kuzey yıldızına selamınla gel..
çağır beni çok uzaklarda olsam bile..
görürüm..duyarım..hissederim..
an/sızın çıkarım karşına…
adımlarını atamazsın mıhlanırsın rüzgarın çığlığına
tanırsın beni..ömrüm..hilal kaşın gizeminde..
şaşırırsın..yüreğin iki baharın salıncağında duracak gibi olur..
hangi meleğin kanadında uyuyorsan …
uyan ey sevgili..
uyan ey can’ın can’ı
kirpiklerimden süzülen bahtımda yeniden doğmak istiyorsan
hadi gel..
karanfil hatırına nur ışığınla şimdi gel..



Dağlar gibi erişilmez..
Alabildiğince uzanan ovaların sessizliği gibi gönlün..
Sevgini, benliğini işlemişsin kır çiçeklerine..
Yaşlı çınara haykırmışsın isyanını..
Sitem etme..
Seni duyan biri var..
Toprak gibi güçlü,
Hava kadar sonsuz gönlün..
Gözyaşların pınar olsa da..
Sitem etme..
Seni gören biri var..
Yaşanmamış aşklar kadar saklı..
Sonbaharın sarılığı gibi hüzünlü gönlün..
Sen kimseyi sevmesen de..
Sitem etme..
Seni seven biri var..



Hoşgörü bohçasını almışım elime,
Taşı taşıyabildiğince
Gülen gözler mi yalan
Kurşun sözler ne yaman
Gönlüm harman sevgi ile,
Yürüt yürütebildiğince
Düşünceler mi yalan
Davranışlar ne yaman
Merhameti şevkatiyle,
Fikri ile zikri bir olana
Özü sözü er olana
Sözüm yoktur mert olana
Yaşadığımız yer yalan,
Topraktır esas mekan
Her şey gelip geçici
İyiliğin hoş sedasıdır baki kalan..



bir gün
masum duyguların ırmağında
bahar  kokacak tenin
bir düşünüp bin susacak yüreğin
ölüm açılınca kucağına
melek yüreğin 
berrak yansımasında
yıkanacak günahların
nefesin arınınca sularda
yükselen her adımında
suskun damlalarla 
ağlayacaksın....
,,./,,,/,,,,



Sevme dedim gönlüme,
Sevme bu kadar, acın sızılaşır
Sızın acıya dönüşür sevdikçe
Söz geçmez ki deli gönüle, söylesen de ne çare? 
Yerleşmişse sevgi yangını taht gibi içine
Hadi,
Gel de 'sevme' de.
Dinler mi gönül, dinler mi seni? 
Anlamaz ki sözcüklerin dilini,
Anlamaz ki 'sevme' kelimesinin hecelerini
İstersen YETMİŞİKİ dilde 'sevme' de...
Anlamaz gönül, okumaz ki harfleri
Hadi,
Gel de söz geçir bakalım kendine.
Gönül,
Kendi harflerini okur
Kendi sözcüklerini tanır, kendi türkülerini söyler içinde
Sen istediğin kadar söyle, boşuna, nafile
Gönül kendi bildiğinden şaşmaz yine de
Sevdanın baharı, kışa dönüştüyse yüreğinde
Ne harf tanır gönül,
Ne de hece
İster acın korlarda sızılaşsın,
İster sızıların acılarda kavrulsun
Gönül sevmiştir acıyı bile bile
Sızılarını merhem ile örtmüştür özlemlerin üzerine,
Sevme dedim
Gönlüme
Sevme bu kadar
Delicesine,
Özlemlerde demirleşsin tutkuların
Kurşun gibi saplansın yüreğine...
Ah...
Söz geçmez ki deli gönüle,
Söylesen de ne çare?



Dallarından dökülen
Kirazın  rengine
Hüzünleri dağlayan kor ateşine..
Bazen gülen
Bazen ağlayan
Aşk’ım ben…
Gülün yaprağına düşen anılara
İçimdeki  amansız fırtınaya
Işıltıların hercai bakışına
Bazen dalan..
Bazen haykıran
Aşk’ım sen…
Sustuğunda konuşan gözlerime
İğde kokan nefesimin ezgisine..
Sis dolan yüreğime..
Bazen isyan eden
Bazen coşan
Aşk’ım ben..
Gönül otağını ufka salan
Mehtabın gölgesine sarılan
Sevgi yumağındaki kördüğümü
Bazen çözen
Bazen dolanan
Aşk’ım ben..
Rüyalarına gökkuşağı gibi akan
Erguvan geceleri yıldızlara bırakan
sıcaklık dolunca avuçlarına
bazen dokunan
bazen kaçan
aşk’ım ben..



bulutların içindeki
sevda güvercini
kaç gel kanatlanıp tez günde
vur şu deli yüreğimi
en derininden..hançerle..
yüreğin yüreğime değdiğinde
kaç kez cemre düştü bilirmisin
bilirmisin sevgili, yokluğunda hasret yağar gecelere
istersen yık dağları üstüme
istersen yaz ismimi suyun maviliğine
dalgaların sesi kumsalı öptüğünde
sabahın sessizliğinde bak.. gözlerime
okuyacaksın gizeminde saklı incileri
yak gel sevda yüklü gemileri
vur şu sinemi..en derininden..hançerle..
denizim ol, yeşilim ol, mavim ol..
sen ol ki bu alem içinde
kelimelerin her hecesine.. 
nağmelerin çığlığında ölürüm..
yığılır ömrüm..sensizliğin bahar köşesinde..
bahçede özlem zambakları açmış
kokusu tazesinde baharmış 
içimde poyraz.. fırtınalar..yağmurlar.. 
rüzgarında Elif diye haykırmış 
neyleyim çiçeklerin rengine düşen sevdaymış,,,



bakışların denizinde kaybolup
dalgaların vurursa kıyıya 
yalın duyguların ötesinde
kumsal çığlığının ayaz izlerinde
çağır beni
geleceğim sana..
iğdelerin yaprak döküşünde
sızlarsa ellerin 
toprağa sarılırsan delicesine
gecenin en olmadık saatinde
ve ağlarsa yüreğin elif diye
özlem yangınında çağır beni
geleceğim..
şafak sökmeden kuğu güzelliğinde
düşlerinin ortasına 
en derin mavilerine
saçlarının yıldızlarına düşeceğim 
hasret ışığının pırıltısında, 
şebnem çırpınışında çağır beni
geleceğim sana..



can koşar küskün hayaline
göz değer toprağımın çimenine
sevgim ne siyah ne kırmızı
gönlümün içinde dağılan bulutlara
yarınlara uzar gider sevdam…
sarmaşıktaki hazan yaprağına
döküldükçe gözyaşlarım 
sorar çiçekler nedendir hüznün diye
sinede goncadır derin yarası 
söyleyemem kimseye
ölüm nişan alır gözlerime
gece durur o an ellerimde
kalem coşmasa kelimeler ağlar mı
gamzesi kaldı yüzümde bahtın
ışığın nefesinde ömrüm kanatlandı..
ey aşk..
gam defterine yaz ismimi
sözlerimi çağlayıp akan suya koy
mavi yeşil alevlerde yak buselerimi
güvercinlerimi tarihin kucağına uçur
silahım yok... bakışlarınla öldür beni...



öksüz bir akarsuyum
hangi çağlayana dökeyim derdimi
gözyaşlarımı hangi buluta vereyim
olmaz umutların renk çaprazında
bilmem hangi mevsimde açacak seraplarım..
aşk denizinde batmışım yüzmeyi bilmem
mavi yeşil ölümlerdeyim..
göklere değen yakarışımda
hangi yıldız düşecek avuçlarıma..
gümüş yağmurlarla ıslanan
sevgimiz toprağa düşen tohumun filizinde 
ayaz buketlerimi başaklara bağladım sen diye..
hüzün hücreleri çoğaldıkça içimde
mavi yeşil ölümlerdeyim..
nedir geceler boyu bu telaş
nedir yüreğime düşen bu cemre…
alev alev yanıyorum mavişim
sedef bakışların gizeminde..
hangi takvimin özlem sayfasındayım
bozyel fışkıracak yaprağımdan
mavi yeşil ölümlerdeyim..



Ormanlarında yeşilliklere uçabileceğim
Tarlalarında koşup oynayabileceğim
Dağ çileklerini toplayabileceğim
Al yazmalı yemeni başımda,
Sazlarla türküleri dinleyebileceğim
Bir köyüm olsun isterdim.
Boz yaylaların gökyüzü ile buluştuğu toprak evlerde
Dumanı tüten ocaklarda ısınabileceğim
Kaval sesleriyle uyanıp,
Uçurtmalara kanat olabileceğim
Kuş seslerini duyabileceğim
Bir köyüm olsun isterdim.
Tandır ekmeğini ayrana çalıp,
Bulgur pilavını tahta kaşıkla yiyebileceğim
Yer minderlerinde oturup, 
Ninemin öykülerini dinleyebileceğim
Üzüm bağlarında dolaşabileceğim
Bir köyüm olsun isterdim.



Duyguların yağmuru bahardı
Yüreğin sesiyle ağladı
Gönül sızısında koptu kıyamet
Bir dokunuş/sessizlik/sustu sözcükler
Esti fırtınada....rüzgar gibi..
Teni değdikçe toprak çağladı
Yeşeren ümitlerin sıcağıydı
Gecenin ismi dolunay/dı
Bir dokunuş/sessizlik/sustu sözcükler
Dağladı sineyi....ateş gibi..
Tutsak özlemlerin bekleyişi
Aşk zincirinde kenetli
Siyahla beyazın dans ettiği
Pembe hayallere daldı hasret
Sevdim dedi….mecnun gibi..
Yıldız sevdasında tatlı bakışlı 
Endamında bir gülümseme
Salındı duygular maviliklere
Bir dokunuş/sessizlik/sustu sözcükler
Vurdu geçti…kurşun gibi..



bir daha gelirsem dünyaya
gözlerimden inciler yerine
nurlar saçılsın gün ışığına
sözlerimdeki hayaller 
gerçeğini yakalasın 
taksın yakasına gül gibi
sevgilerin en güzelini...
bir daha gelirsem dünyaya
ayrılık kelimesi yerine
alfabemde kavuşmak olsun
sevda güneşiyle açılsın gökkuşağı
renklerin düşleriyle
yüreğime indirsin alev gibi
sevgilerin en güzelini...
bir daha gelirsem dünyaya
imkansız ulaşılmayan yerine
zamanı dinlemeyen biri olsun
rüzgarıyla nefes versin ömrüme
öyle bir baksın ki gözlerime
ruhuma  saplasın kurşun gibi
sevgilerin en güzelini...



Anafor Grubu 26 Haziran 2006 doğaçlama 
Erol Duran,Mazlum Zengin,Ozan Sentezi,Ali Asker Çataltaş,Saniye Erol,Alaşara Işık,İshak Özlü,Selma İzcimen,Seremoni,Tülay İçen,Serkan Öztürk,Orhan Özçelik 
Osman Tuğlu 
Dostlar meclis kurmuş yarenlik eder, 
Dinleyen gönülde barınmaz keder. 
Yanaşsam usuldan ustalar ne der, 
İki söz dinlesem güzel değil mi.....İshak ÖZLÜ 
Anafor gurubu sevgiyle dolu 
Saniye gösterdi bana bu yolu 
Hiç belli olmuyor sağı ve solu 
Anafor gurubu güzel değil mi.......Erol Duran 
Erol’un yürekte dinmez yarası 
Garibandır,yok cebinde parası 
Limonidir Mazlum ile arası 
Dostun dosta gülü güzel değil mi……….Mazlum Zengin 
Teşekkür ederim sevgili şair 
Dörtlükle cevap ver yanıta dair 
Yanarsın karışmam sen cayır cayır 
Dörtlükle konuşmak güzel değil mi………Erol Duran 
Dost derim ben işim yoktur kavgayla. 
Bakarım Dünya´ya Gönül şavkıyla 
Bilgi, bilgi bezenerek sevgiyle 
Işığa dönüşsek güzel değil mi ………….Ozan Sentezi 
Işığı özleyen Ozan kardeşim 
Işıksız ortamda yok benim işim 
Özümü sevgiye tam adamışım 
Hep sevgi göstersek güzel değil mi …….Erol Duran 
Nerde Arkadaşlar uyuyorlar mı? 
Şiirleri renk renk boyuyorlar mı? 
Güzeller şiire doyuyorlarmı? 
Hep şiir yazmak güzel değil mi………….Mazlum Zengin 
Dostluk’lar çok güzeldir anaforda 
Gelenler bir candan bir yol bulunca 
Mazlum’un daveti anafora girince 
Güzel dostluklarla güzel değil mi....Ali Asker Çataltaş 
Dünyada varmıdır sevmeyen gülü 
Gözlerim sevgiden yaş ile dolu 
İnsanı sevmektir bu işin yolu 
Gerçeğe Hü desek güzel değil mi……………Erol Duran 
Gözlerim ıslanır görünce gülü 
BEN Hakkın emrine vermişim dili 
Garibe, dertliye devayla dolu, 
Kaşığa Dönüşsek güzel değil mi? ......Ozan Sentezi 
Erol’un nefesi bitmez tükenmez 
Yüreği yanıyor ve hiç de sönmez 
Kışın zemheride bülbüller ötmez 
Güle bülbül versek güzel değil mi……….Mazlum zengin 
Malatya’dan kaysı gelir çir gelir 
Dostlarıma deste deste gül gelir 
Ali’ye bu gurbet ahu zar gelir 
Arapgir’e dönsek güzel değil mi……….Ali Asker Çataltaş 
Erol Duran altmış iki yaşında 
Ayağında şalvar kasket başında 
Anafor’da şiir can yarışında 
Türkü,şiir solusak güzel değil mi………..Mazlum Zengin 
Özlerimiz yüzümüzde görülse, 
Kalbi taşlar bile görüp vurulsa 
Ölü olan halimizde dirilse 
Maşuğa Dönüşsek Güzel değil mi? ......Ozan Sentezi 
Hey Saniye Erol nerelerdesin? 
Şairler kapışmış hemen gelesin 
Neşer’e söyleyin çar çabuk gelsin 
Bizi ayırsalar güzel değil mi ………………..Mazlum Zengin 
Erol Abi muhabbetinle Varol, 
Yürek vanasından coş gürül gürül, 
Her güzellik bizim aşk ile sarıl, 
Kuşağa dönüşsek Güzel Değil mi? ……………….Ozan Sentezi 
Her kuşak bir beli sarar kardeşim 
Bir bele sarılmaz olamaz işim 
Aşk ile sevdayla yola çıkmışım 
Sarmaşık olsam güzel değil mi ………………Erol Duran 
Tülay bacım ortalarda gezmez mi? 
Siparişi versek şiir yazmaz mı? 
Yorulup,ta masasında sızmaz mı? 
Bir deste gül versek güzel değil mi……Mazlum Zengin 
Başağa dönüşmek ürün vermektir 
Doru yolda gidip hakka ermektir 
Aşk ile sevdayla eser vermektir 
Bizler başak olsak güzel değil mi…………Erol Duran 
Görünce sizi işi boşladım 
Yüreğim elimde okudum daldım 
Hele yazam dedim kitlendim kaldım 
İşten atılacam yazık değil mi? ......Saniye Erol 
Saniye bacımız sen bize uyma 
Çok konuşuruz biz hepsini duyma 
İşine baksana işinden ayma 
İşinden olursan yazık değil mi…………Erol Duran 
Çoraktı topraklar fidan yeşermez 
Şair insanlara akıl sır ermez 
Ne zaman ilham gelir bilinmez 
Şiiri yazan şair güzel değil mi.....Ali Asker Çataltaş 
İki gurup birden havluyu attı 
Tek başına yazmak canıma yetti 
Ozanlar şairler nereye gitti 
Hepsi birden gelse iyi değil mi ………Erol Duran 
Senteziyim ben Yurdumun, Halkımın, 
Özü AŞKTIR,halayımın, halkamın, 
Kurbanıyım baştan başa ülkemin 
Başağa Dönüşsek GÜZEL değil mi? …………..Ozan Sentezi 
Aşıkların olmaz solu ve sağı 
Dörtlükle eridi yüreğim yağı 
Dünyayı yıkarım bırak sen dağı 
İnsana yol olmak güzel değil mi……….Erol Duran 
Anafora girmek yürekler ister 
Bin bir çiçek ile yürümek ister 
Gönül dostlarla olmak ister 
Alaşara’yı görmek güzel değil mi ………..Alaşara ışık 
Alaşara bize hoş sefa geldi 
Gurubu kendine bir mesken bildi 
Evvelce kırlarda açılan güldü 
Gülşen de gül olmak güzel değil mi……….Erol Duran 
Asıkların olmaz, solu ve sağı, 
Kitlenir aşkına indirir dağı, 
Güzele, iyiye açıp kucağı, 
Eşiğe dönüşsek güzel değil mi? ......Ozan sentezi 
Alaşara bize sen oldun ışık 
Biz ne ozanız, dost ne dahi aşık 
Elde var plastik kırılan kaşık 
Bir lokma yemeği yeriz değil mi ………….Erol Duran 
Kervanı yüklensin Sevgiye göçün, 
Derinden yanmalı hep için için 
Mecnun da insanmış,Bir Leyla için 
Aşığa Dönüşsek Güzel değil mi…………………….Ozan Sentezi 
Bugün Anafor’da yürekler coştu 
Sineye sığmadı dışarı taştı 
Gönül kafesimden güvercin uçtu 
Serçe kanadıyla uçam değil mi ……………Mazlum Zengin 
Hoş sohbeti gördüm tutuldu dilim, 
Okumakta gözüm yazmıyor elim. 
İstemem döşekler yeter bir kilim, 
Anaforda olmak güzel değil mi.........İshak ÖZLÜ 
Dost derim ben isim yoktur kavgayla. 
Bakarım Dünya´ya Gönül şavkıyla 
Bilgi, bilgi bezenerek sevgiyle 
Işığa dönüşsek güzel değil mi? ........Ozan Sentezi 
Güzel dostlar ile yolda yürümek 
Santim santim, damla damla erimek 
Yüreklerde yağan karı kürümek 
Şiir yazmak çizmek güzel değil mi…………Mazlum Zengin 
Kendini yer, kin nefretle bilenen, 
Tarihlerden ibret budur alınan, 
Sinesinde barış, dostluk belenen, 
Beşiğe dönüşsek güzel değil mi? …………..Ozan Sentezi 
Mecnunda Leyla var Kerem de Aslı 
Aşkı sevda mıdır bu işin aslı 
Kin nefret taşıyan gönüller yaslı 
Seven taraf olsak güzel değil mi ……………Erol Duran 
Paylaşırsak sevinç coşar, binleşir, 
Eğer dertse ışık alır tanlaşır, 
Hayvan bile koklaşarak anlaşır 
İnsanca Danışmak güzel Değil mi? ………Ozan Sentezi 
Melekleri gönderdim kollarınıza 
Mavi çiçekleri serdim yollarınıza 
Sevgi saygıyı harmanladım baharınıza 
Solmasın çiçekler yazık değil mi? ………Selma İzcimen 
Mazlum ile Zengin tezat değil mi 
Güzel yürekliler mezat değil mi 
Aşıklar yüreğe azat değil mi 
Sevmek ve sevilmek güzel değil mi? .....Mazlum Zengin 
Yarenler gelmişler hep bir araya 
Ben nasıl girmem ki şiir saraya 
Dostluk güzellikler hepsi buraya 
Anafor'da olmak güzel değil mi? .......Seramoni 
Mazlum abim halay başı çekiyor. 
Elinde beyaz mendil sallıyor, 
Erol abim dostlar yan yana halayda, 
Dostlarla coşsak güzel değil mi? ........Tülay İçen 
Kurulur köprüler bir güzel söz ile 
Hayatın anlamı bir tutam sevgiyle 
Dostlar meclisinde neşe sevinçle 
Bir tutam şiiri yazsam değil mi? .....Serkan Öztürk 
Mazlum abi seslenmiş ben duymadım 
Sokaklarda dolanırken yoruldum 
Sizi sevdiğimi dünyalara haykırdım. 
Yurdum her köşesi güzel değil mi? …………..Tülay içen 
Dem edelim aşkları şiire name 
Biraz neşe biraz gam keder ile 
Yürekler açık bu güzel meclise 
Gül olmuş nameler dersem,değil mi? ....Serkan Öztürk 
Yurdumun pınarlarından akar sular 
Dağlarından eser serin rüzgâr, 
Kapılıp gitmişim Anaforun sevdasına. 
Hep birlikte halay güzel değil mi? ....Tülay İçen 
Güzel dostlar bir arada olunca 
Yüreklere şiir sevgi dolunca 
Elimizdeki can gülleri solunca 
Gülleri yeşertmek güzel değil mi? ....Mazlum Zengin 
Anafor içinde kuruldu masa, 
Dostlar etrafında sırayla dolsa. 
Her kesin dilinde muhabbet olsa, 
Doyumsuz sohbetler güzel değil mi…. Orhan Özçelik 
Mazlumu Ozanı Erol Duranı, 
Orhanı Selması Ali Askeri. 
Unutmam Saniye hanım sizleri, 
Bu özel dostluklar güzel değil mi…..Orhan Özçelik 
Çorbada benim de bulunsun tuzum 
Şiire bir nokta koysun şu sözüm 
Var mı uzatmaya daha da lüzum 
Yerinde bırakmak güzel değil mi? ………Osman Tuğlu



bahar duygusu haresinde
sevdi seni sarmaşık çiçeği
kuğunun edasıyla yaklaşırken
bir o kadar da uzaktı kanatları
öylesine berrak iç yansıması
öylesine buruk damlasıyla
solmayan şıvgın sürgününde
sen yaralı ceylan yüreği
ben ise dualara gizlenmiş
sarmaşık çiçeği
düşler ülkesinin çakıl taşlarında
suskun toprağın özlemleri
hüzünlerin ürpertisi avuçlarında
melteme vurgun hatıralarında
sen git buralardan
leylak bulutlu mavi ülkene
dallarımı saran gözlerinle
renklerini bırak ardından gölgeme
aşk filizine saklı sevdanın
açılmayan beyaz gülüne terket beni
mehtaba gömülür sarmaşık çiçeği
bir gün kirpiklerine değerse yeşili
unutulmayan an'lar şebnem olur deli gibi
yıldızlarını gönder ruhundan yıkarak geceyi
saracaktır o anda benliğini
çok uzaklarda olsa bile
ömrünün saatlerine açan
sarmaşık çiçeği



rüzgarlar beni çağırıyor 
martıların çığlığında
kanatlanıp yüreğime gelir misin? 
tuvalimde resmin
avuçlarımda hasretin
ömrüme açan rengimsin
sözlerin nefes olmuş ağlıyor
mavi ufkun bakışlarında 
of of! 
vurgunlardayım... 
yakamozlar seni anlatıyor 
hasretin güneşi olur da 
gözlerime doğar mısın? 
gülüşümde yeşilin
dualarında elifin
yollarıma çizilen kaderimsin
hayalin gamzeye düşmüş susuyor
suskunluğum kuytu anılarda 
saklanmış gecemin zülfüne
çiğler düşüyor...



Ne sevda çiçekleri açtı 
Gönüllerde.. 
Ne sararan yaprakların hüzünlerinde geçti 
Sonbaharlar, 
Sevgi çöllerinde
__yok oldu__ 
Mevsimler....
Ne sen kaldın bu dünyada.. 
Ne ben yaşıyorum hala?



bir alev yakışı olmalı sevdanın
dudaklarında  yaprağın titremesi
avuçlarında sevgi teri
bakışlarında gök mavisi
bir poyraz  esmeli delice
şimşek gibi sarmalı özlemi
git rüyalarımdan al hayalini
istemiyorum sevda nakışlı ellerini
bana ait olmayan güllerini
nasır tuttu zaman ömrümde
gün ışığımı geri ver…
bir hüzün şarkısı olmalı sevdanın
yüreğinde sessiz sancıları
vurmalı her kalp atışında
ayrılığın adımları kaçmalı
ufukların karanlığında
bir çığlık yükselmeli şimalde
sevgiliye gel demedikçe gönülden
sök at kalbimi naçar kalsın nefesim
istemiyorum saçlarıma dokunan zülüflerini
bana ait olmayan ölümünde
gömülsün an’lar, sendeki sinemi geri ver



sensiz bu şehrin sokaklarını
başak kokusu gecelerde yakarım
sarmaşık bakışın..kucaklamış dallarımı
buğulu yüreğimde adın saklı..
baktığın yerleri…kirpiğimde ararım
Güneşle uyanmaz sensiz umutlarım
ölürüm..bir ah! deyişine.
karlar yağar can Elif’ine
dayanamam efsuna vurgun alevlere
ezgilerde ağlar..içimden yanarım
göremezsin sözlerimi
okuyamazsın gözlerimi..derinden kopar soluğum
sağ yanımda hayat...sol yanımda sen
ömür boyu beklediğim..son mektubum
sayfalarında açar..beyaz gülün olurum..



bilirmisin ki sevgili
hoyrat gecelere düşen karanlık
ve siyahların kaç katreye parçalandığını
bilmezsin değil mi gönlümün yaralandığını
dayanılmaz sızıları senden öğrendim..
okşarken ağlayan gül gördün mü
gördün mü.. söyle sevgili? 
yaprağı titredi mi bakışlarınla
öylesine duru öylesine berrak mıydı gözleri
gülerken ağlamayı senden öğrendim..
bana yağmurları getirme, 
sev! dağlanmasın mavinin en güzel tonu
anlatma kelimelerini, sakla içinde 
söyleme, hiçbir şey söyleme gecelere
haykırmak isterken susmayı senden öğrendim..
götürme beni bilinmeyen mevsimlere
verme isteselerde..verme yabancı ellere
gökkuşağı gibi sar, sarıl düşüncelerime
vurmasın ay ışığının karanlığı 
zamanın içinde kaybolmayı senden öğrendim..
güz yağmurları düştü gonca ömrüme
bilmezdim bu kadar üşüyeceğimi
bilmezdim yüreğimin çarptığı her dakikada
dirilip yeniden öleceğimi
yaşarken ölmeyi senden öğrendim..



ömrümün en taze yılları…
en doyulmadık en şahanesinde
örgülü saçlarımın omuzlarıma esintisi
berrak gülümseme buğu gizeminde
çocukluğumu geri verin..neleri vermezdim ki..
ballı babalar..un kurabiyesi
uçan balonlar..elma şekeri
dönen salıncaklar..gezi treni..
annemin elinden tuttuğum günleri..
çocukluğumu  geri verin..neleri vermezdim ki..
el öperken aldığım bayram harçlığını
buradayım öğretmenim! . deyip tahtaya kalktığımı
arkadaşlarımın gözlerine bakarken
bir kelimenin ucundaki gözyaşlarımı
çocukluğumu geri verin..neleri vermezdim ki..
Ay ışığının beyazındaki su  bakışımı
mavi ile yeşil düşlerimin nakışını
saatlerimin deli dolu tiktaklarını
ağlarken yüreğime dökülen hüzünlerimi
çocukluğumu geri verin..neleri vermezdim ki..



kenetli aşk düğümünde
her ilmeği çözercesine
zamanın sessizliğine
gömdüm anıları....
sakladım seni özümde
pırıltı pembesi gülüşümde
bahardı zaman.....
hayat…….
avuçlarımın arasında
bir gonca gül kaldı
gönül açıldı dağ misali
yıktı naçar toprakların
kahve rengini
aldım saçlarını saçlarıma....
doladım sevgini...
gözlerim gözlerine değdiği an...
durdu zaman….
hayat...........
iki kaşımın arasında.....
yeşil bakışına..giz kaldı



Ne günler geçti? 
Masallarda gizlenen
Karlı,soğuk kış geceleri gibi
Sızladı hatıralar.. 
Silemedim izlerini 
Güzellikler yüreğimde saklı
Gülerken ağlar mı gamzeler
Bulutların üstüne gelirken şimşekler
Menekşeler yağar mı gönlüne? 
Açmaz mı tomurcuk sevgiler
Hüzünleri atamadım..
Sözcüklerin gül sinemde saklı
Nur ışığına yağar düşüncelerim
Ömrüme sığdıramadım, kışım, baharım
Yağmur oldum, esen yel oldum
Özlemlerin içimde kor olsa da
Yine severdim mor sümbülüm
Adın, bahtımda saklı....



Yaprağın yeşili bu kadar güzel yeşil miydi? 
Sarı papatyanın beyazı bu kadar ak mıydı..
Gözlerinde yaprağın yeşilini,
Yüreğinde sarı papatyanın beyazını gördüm.
Yüreğin bu kadar ak..
Gözlerin bu kadar yeşil miydi...'



Sensizliğin hüznünde kalmış yapraklarıma çiğler düşüyor.. 
Buzdan kaleler fethediyor yüreğim
Gönül susmuyor 
Kelimelere soru cevap irdeliyor içerisinde
Bir hesaplaşma var gönülde biteviye,
_____Ne yaptım? 
_____Ne yapmışım? 
_____Ne yapacağım? 
Dalgın bakışlarımın rüzgarları,savuruyor bulutları 
Yağmurlar düşünce gözlerime 
İşte o anda 
Yüreğim üşüyor... 
Sevgimin şıvgın nağmeleri bir bahar tazesinde 
-Yalnızlığımın çiçekleri, 
Buzdan duvarların içinde açmasını bekliyor 
Ey sevgili! 
Duy sesimi 
Yüreğim üşüyor.....



çözüldü hayatın ırmakları
ilmekleri dokuyan gözyaşları
her gülüşünde bir gamze olmalı
sonsuzluğa demir atmak değil
an’ı yaşamalı 
ilk güneşimin ilk sonbaharı
yarinin ah demesi yakar sineyi
suya düşen  buz yeşili mi
her katresinde gözlerin olmalı
ufuklarda kaybolmak değil
vurgunda  sen’i doyasıya yaşamalı
ilk kayboluşumun ilk saati
beni alıp götüren duygu denizi
ilk bakışımın nefessiz hasreti
ölüm gibi ant vermek değil
semaya açılan ayışığı olmalı
mavi yüreğin yüreğime akmalı
şimdi yıldızlarda yanma vakti



29 Haziran 2006 
Erol Duran,Mazlum Zengin,Saniye Erol,Tülay İçen,Dilek Hokkaömeroğlu,Serkan Öztürk,Ali Asker Çataltaş,Alaşara Işık,Fatoş Huy,Selma İzcimen,Seremoni,Sebahattin Abi,Orhan Çelik,Altay Çapan,Nermin Erol,Orhan Özçelik,Rengin Alacaatlı,Şadan Evirgen 
1 
Kavgaların sonu hep böyle olsa 
O kardeş o bacılarla ağlamaz mıyım 
Birazcıkta felek yüzüme gülse 
Onları deste deste bağlamaz mıyım.. Erol Duran 
2 
Erol Duran sen kaşınıyorsun 
Kavgadan kavgaya taşınıyorsun 
Sen beni daha tanımıyorsun 
Kulağından tutup kaldırmaz mıyım, …Mazlum Zengin 
3 
Ok yaydan çıktı mı hedefi bulur 
Siz tahrik etmeyin belki hız alır 
Zannetmeyin bunlar yarıda kalır 
Akşama ben sizi haklamaz mıyım......Erol Duran 
4 
Sen hiç kimseyi haklayamazsın 
Sen Grubuma yan bakamazsın 
Sen cürmün kadar yer yakarsın 
Ben şiirlerini yoklamaz mıyım……..Mazlum Zengin 
5 
Düşüne düşüne şiir mi olur 
Düşündükçe insan ortada kalır 
Koşanlar her zaman uzun yol alır 
Ben düşünenleri haklamaz mıyım……..Erol Duran 
6 
Düşüne düşüne bal gibi olur 
Yoksa senin gibi yollarda kalır 
Koşanlar her zaman an,da yorulur 
Düşünmeden yazanları haklamaz mıyım…Mazlum Zengin 
7 
Alaşara neden hemen kaçtın ki 
Daha dün birdi bugünle iki 
Sana da yazarım bir dörtlük belki 
Hiç kaçanları unutur muyum......Erol Duran 
8 
Çiçeklerimize laf söyleme sakın 
Ben çıkınca Erolcan kaçtı bakın 
Sivasta değil,de burada yakın 
Erol kaçınca kovalamaz mıyım..... Mazlum Zengin 
9 
Kavga sonunda Barış kazanansın 
Sevgiyle Kardeşlik bizi bağlasın 
Erol abim dağlasa da yüreğim 
Yine ben Ona abi demez miyim. …… Tülay İçen 
10 
Tülay bacım sen Erol’u bilmezsin 
Ben ağlarım gözyaşımı silmezsin 
Sen hala da Erol’a abi dersin 
Ben Erol’a amca diyemez miyim......Mazlum Zengin 
11 
Yağ çekip kurtulmak kolay mı sandın 
Bak yine abinin adını andın 
Söyle kuzum beni Mazlum'mu sandın 
Ben adamı asla affeder miyim........Erol Duran 
12 
Aşıklar tatlı tatlı hep atışsa 
Anafor hep çiçek çiçek açsa 
Dostlar gülse aydınlansa gönüller 
Gam keder uzak diyemez miyim...... Alaşara Işık 
13 
Atışmak tatlı mı acı mı bilmem 
Gözyaşım sel olsa bir defa silmem 
Ok yaydan çıkmıştır ben geri dönmem 
Ben sizi asla affeder miyim...... Erol Duran 
14 
Erol duran saçlarını yan tarar 
Berbere gitmezde hep onu arar 
Mazlumun her sabah hatırın sorar 
Ben Amcama hiç kıyar mıyım......Mazlum Zengin 
15 
Bir kaç tane şair az gelir bana 
Bu kadar eziyet reva mı cana 
Dünyanın şairi dursa bir yana 
Ben artık yolumdan hiç döner miyim.... Erol Duran 
16 
Ben senin hakkından gelirim Erol 
Mazlum ortadayken dolaşma sır ol 
Gönülden gönüle gidiyor bir yol 
Ben yandım bir kere hiç söner miyim.....Mazlum Zengin 
17 
Bilgisayar yavaş hızımı kesti 
Bu garip delirdi bak yine esti 
Sen bana su versen elinde testi 
Ben seni yinede affeder miyim.......Erol Duran 
18 
Amcanın bilgisayar,ı hep yavaş olur 
Yürekten sevemez çiçekler solar 
Mazlum’un gözüne kanlı yaş dolar 
Gönülden gönüle ben gider miyim ….. Mazlum Zengin 
19 
Herkes sizin gibi anında yazsa 
Anafor dörtlükler ile dolup taşsa 
Yüreklerimiz gül bahçesi olsa 
Herkes aşık olsa ben gülmez miyim.... Alaşara Işık 
20 
Noldu ey dostlarım, noldu şairler 
Neden kesildi ki gelmez şiirler 
Ayıptır susar mı hemen şairler 
Ben sizi sussanız affeder miyim...... Erol Duran 
21 
Bizim senden korkumuz yok bilesin 
Sen tek yetmez yirmi ile gelesin 
Al mendili gözlerini silesin 
Sen aman dersen affetmez miyim ….Mazlum Zengin 
22 
Herkes aşık olsa aşkı bilemez 
Herkes deli olsa kimse gülemez 
Bir dörtlük yazmaya neden gelemez 
Dörtlük yazmayanı affeder miyim....... Erol Duran 
23 
Dörtlük değil on dörtlük te yazarım 
Ve de seni boydan boya çizerim 
Sen Kars’lısın bende Malatya’lıyım 
Kimseden korkum yok diyemez miyim ….Mazlum Zengin 
24 
Ben size yetişemem ki Erol bey 
Siz büyük usta ben garip çömez 
Sayenizde bu işi öğreneceğiz 
Herkes sizin gibi diyemez miyim.......Alaşara Işık 
25 
Alaşara bacı sana kızmadım 
Umarım yazımla seni üzmedim 
Ben hele çok hızlı dörtlük yazmadım 
Ben seni affettim sen eder misin...... Erol Duran 
26 
Kim kimi affeder bilemiyorum 
Erol’un elinden deliriyorum 
Yakında bu semti terk ediyorum 
Erol koyunları sen güder misin ……Mazlum Zengin 
27 
Abilerimin adı Erol’la Mazlum 
Saniye can’ı da ben unutmadım. 
Beni kuzu etti saldı dağlara. 
O dağların karı ben olmaz mıyım ……Tülay İçen 
28 
Ne haddime sizi affetmek Erol bey 
Beni üzmek ne kelime mutluyum 
Sizden hızlı dörtlük yazan görmedim 
Usta Aşık,sınız diyemez miyim ……. Alaşara Işık 
29 
Erol abi bilirim güzel yazarsın 
Elinde kalemin coşar uçarsın 
Bilinmez ne zaman nere konarsın 
İşim bitse hakkından gelemez miyim? .. Saniye Erol 
30 
Saniye kardeş yetiş gel artık. 
Erol abim kükremiş baş edemem. 
Dağların tepesindeki karlar gibi 
Eriye, eriye su olup çağlamaz mıyım.... Tülay içen 
31 
Yemeğe gitmiştim bak geri geldim 
Okudum dörtlüğü yürekten güldüm 
Ben bu muhabbetten inan zevk aldım 
Demet demet güller hiç vermez miyim……..Erol Duran 
32 
Erol Duran sen yemek yiyor musun ki 
Nasıl yiyorsun sen,dişlerin yok ki 
Çorba iç,kebap yiyemezsin ki 
Ben gülleri deste deremez miyim …………Mazlum Zengin 
33 
Saniye, saniye bulurum seni 
Gösterin bana Tülay İçeni 
Mazluma da sorun gelip geçeni 
Ben sizi aklımdan çıkarır mıyım …….Erol Duran 
34 
Her şeyim feda olsun bu gruba 
Bütün mutlu insanlar toplanmış burada 
Dünyaları verseler değişmem bu grubu 
Hiç dağılmasa bu grup diyemez miyim ……. Alaşara Işık 
35 
Vay benim kardeşim meydan okudu 
Elinde yay vardı gelen ok,udu 
Ben dörtlük yazdıkça herkes okudu 
Ben seni şiire hiç yazmaz mıyım ……..Erol Duran 
36 
Ben sana her zaman meydan okurum 
Okurumda bu yokuşu çıkarım 
Bir çıkarım bir ardıma bakarım 
Sen şiire yazsan ben kızmaz mıyım ……….Mazlum Zengin 
37 
Alaşara gurubu belliki sevdin 
Çok erken davrandın sen biraz evdin 
Farkında değilsin şiirle dövdün 
Ben seni aklıma hiç yazmaz mıyım ………Erol Duran 
38 
Abi derim yerin ayrıdır ben de 
Merhamet et bana ilişme sen de 
Ne kadar kızdırsan,çalım etsen de 
Adın soyadımdır unutur muyum? ......Saniye Erol 
39 
Ay bacım çok güzel bir dörtlük yazdın 
Adını aklıma bir daha çizdin 
Sevginle inan ki birazcık üzdün 
Ben seni şu anda affetmez miyim …….Erol Duran 
40 
Sevgim rafinedir, üzemem seni 
Döşümde saklarım ahı kederi 
Canlıya fedadır bu fani deli 
Ne dersen de seni anlamaz mıyım? ……..Saniye Erol 
41 
Herkes senden daha güzel yazıyor 
Yazıyor da Mazlum’u hep süzüyor 
Şiirleri inci gibi diziyor 
Yazdıkların hoş değil, diyemez miyim……….Mazlum Zengin 
42 
İshak kardeşimiz gizlice gelmiş 
Bak hele ne güzel bir dörtlük yazmış 
Gurupta sanırım eğlence sezmiş 
Bu eğlenceye seni hiç katmaz mıyım …..……Erol Duran 
43 
Okudum, okudum yazılanları 
Bir hevesle gördüm süzülenleri 
İlk dörtlüğüm benim çizilenleri 
Siz söyleyince ben yazmaz mıyım...... Fatoş Huy 
44 
Şimdilik işim var çalışacağım 
Sanma meydanı bıraktım kaçacağım 
Arada başımı kaldırıp bakacağım 
Atarsan havanı, ben gelmez miyim? ……Saniye Erol 
45 
Saniye abla anafor’u kurdu 
Mazlum ağabey coştu coşturdu 
Erol ağabey de ağıtlar yaktı 
Gardaş bu anafor’a ben gelmez miyim……Ali Asker Çataltaş 
46 
Saniye işlerle meşgul benim gibi 
Tülay çağlamış ırmaklar gibi 
Erol Duran dağları aşmış kerem gibi 
Ceylan gibi koşup gelmez miyim ……… Selma İzcimen 
47 
Saniye kardeşim kızdırdın beni 
Nereye saklansan bulurum seni 
Bulamazsam inan yakarım teni 
Ben seni bulunca haklamaz mıyım …….Erol Duran 
48 
Anaforda toplanmış tüm gönüller 
Mazlum abi hadi yazın bir dörtlük diye koşturdu 
Saniye birlik beraberliği kurdu 
Dost yürek te şiir olup çağlamaz mıyım …….. Selma İzcimen 
49 
Tüm dostlar toplanmış şiir yazarlar 
Erol ile Mazlum seyyah gezerler 
Gezerkende güzelleri süzerler 
Erol’un kulağını ben çekmez miyim ……… Mazlum Zengin 
50 
Seremoni kardeş işi bırakma 
Bunları sakın ha kafana takma 
Şiirle sel olup kem yere akma 
Biz seni şiir de unutur muyuz ………Erol Duran 
51 
Hoşgeldin guruba sevgili Altay 
Şiire dörtlüğe adaysın aday 
Gerçeğe hü dersin geçmeden bir ay 
Şiirle hoş geldin ben demez miyim …….Erol Duran 
52 
Sıcaktan bunaldım deryaya daldım. 
Rüyamda anofor’da sevgiye daldım 
Erol, Mazlum abimi yanımda buldum. 
Saniye kardeş gel sende demez miyim…………Tülay İçen 
53 
Hoş bulduk grubunuza sevgili dostlar 
Söz söylemekten dillerim naçar 
Ne diyeyim hayırlısı böyleymiş,geldim 
Sevgi dolu gönüllere hayır der miyim.....Altay Çapan 
54 
Saniye’yle bana gelin demeyin 
Elimiz işte aklımız sizde etmeyin 
İşleri kim yapacak yazarsak böyle 
Dörtlükler yazıldıkça ben katılmaz mıyım….Selma İzcimen 
55 
Erol can,a havlu verin atacak 
Kapıları tutun hemen kaçacak 
Türkülerle şiirlerle coşacak 
Böyle bir gruba katılmaz mıyım……Mazlum zengin 
56 
Selma hanım sakın sızlanma bana 
Vallahi billahi acımam sana 
Şiirle taş attın değil mi bana 
Ben seni dörtlüğe dolamaz mıyım …………Erol Duran 
57 
Dostlar nerdesiniz ben çok yoruldum 
Irmak gibi aktım coştum duruldum 
Güzel dostlar tarafından soruldum 
Erol ile bu yola hiç gitmez miyim…………….Mazlum Zengin 
58 
Selma hanım sakın sızlanma bana 
Vallahi billahi acımam sana 
Şiirle taş attın değil mi bana 
Ben seni dörtlüğe dolamaz mıyım ……….Erol Duran 
59 
Yaşım kırk iki, Erol’un altmış 
Dünyanın papucu damına atmış 
Geceleri çalışmış gündüz hep yatmış 
Şiir yazarsında ben okumaz mıyım ………….Mazlum Zengin 
60 
Mazlum dörtlüklerde hile mi yaptın 
Doğaçlama varken sen asla yoktun 
Bu dörtlükleri yoksa kopya mı çektin 
Kopyadan sınıfta bırakmaz mıyım ……..Erol Duran 
61 
Erol abi valla öldürdün beni 
Odamda tek başıma güldürdün beni 
Ah Mazlum abi,ah seni seni 
Bu yılda ikmale bırakmaz mıyım? ….Saniye Erol 
62 
Saniye en güzel dörtlükler senden 
En yükesek puanı sen aldın benden 
Mazlumu kesecem birazcık enden 
Ben onu sınıfta bırakmaz mıyım ……..Erol Duran 
63 
Saniye ben seni bir bacı bildim 
Sınıfta bıraktın ben çok incindim 
Sende Erol’un sözüne gittin 
Ben sizi defterden hiç silmez miyim ………Mazlum Zengin 
64 
Akşam oldu herkes evine gitti 
Mazlum’un sevdası perişan etti 
Erol duran ile muhabbet etti 
Muhabbet olurda ben gelmez miyim…………Mazlum Zengin 
65
Sanırdım çocuklar aklı yalelli 
Biri amca biri yakışıklı abi 
Nereden toplanmış bu kadar deli 
Ben size deli diyemez miyim.? …..Seramoni 
66
Diller şiir olmuşlar yazışır 
Şairler anaforda söyleşir 
Ben gibi adam öylece bakışır 
Özenipte bende yazamaz mıyım... Sebahattin abi 
67
Aman da dostlarım bakın kim gelmiş 
Radyo med-cezirin güzel sesiymiş 
Akşam 22.00 de bizi beklermiş 
Dizlerim kırılsa ben gitmez miyim? ……Saniye Erol 
68
Dolamayın beni Erol bey dörtlüğe 
Nasıl şiir yazarım sonra sen söyle 
Taş,larım çiçeklere dönüşsün öyle 
Dağlarına mesken ben olmazmıyım. ………Selma izcimen 
69 
Kabahat sonunda çiçeğe dönmüş 
Neden çok çabuk direncin sönmüş 
Gerçekler beyninde hemen uyanmış 
Ben seni çok hızlı affetmez miyim …Erol Duran 
70 
Dağların başında karlar var imiş 
Erol Ağustos’ta hepten üşümüş 
Şiirleri dilden dile dolaşmış 
Sen yazarsında ben okumaz mıyım ………Mazlum Zengin 
71 
Sebahattin abiden yanıt beklerim 
Yanıtı olursa ben de eklerim 
Boşuna gitmesin bu emeklerim 
Saat 22.00 de hiç gitmez miyim …….Erol Duran 
72
Peki ya yok ise nereden çıktı 
Dörtlüklere bakın şiirmi yaktı 
Beynimde bir anda bir ışık çaktı 
Ben Mazlumu olsa hiç görmez miyim ….. Erol Duran 
73 
Ben hiç gitmedim ki geri geleyim 
İsteyinde yüreğimi sereyim 
Ben sizlerin yüreğinin seliyim 
Yüreğinizle gelirseniz, beklemez miyim...Sebahattin Abi 
74
Vallahi bir kabahatim yok 
Özümde sevgi çiçekleri çok 
Üzmek istemem dost elini 
Beni affeden gönüllere dost demez miyim …. Selma İzcimen 
75 
Kılıçlar yerine kuşanın kalemleri, 
Sırasıyla yazın akıla gelenleri. 
Fazla da üzmeyin geride kalanları, 
Dostluğun temelini ben demez miyim. ……Orhan Özçelik 
76
Erol Duran bugün delendin mi sen 
Çatıyorsun bana korkmadım ki ben 
Gruptaki bacılar ürkmezler senden 
Ben senin bileğin bükemez miyim…………Mazlum Zengin 
77 
Karşılıklı atış, elin yazdıkça, 
Aklınla çalış,zaman buldukça. 
Her taraf yeşildir dostluk olunca, 
Baharlar bizlere nem demez miyim. ……….Orhan Özçelik 
78
Erol’un sesi kesildi birden 
Yaparım ben mobilyayı şiirden 
Hiç işim olmaz nefret ve kinden 
Ben Erol amcayı hiç sevmez miyim …….Mazlum Zengin 
79
Anafor gurubu kale gibidir, 
Dostları içinde efe bilinir. 
Hele de bacılar melek sayılır, 
Bizim gurup cennet demez miyim. ………..Orhan Özçelik 
80 
Mazlum’un sazını sen hiç görmedin 
Bir milyon ytl borç bana vermedin 
Dostluklara yüreğini sermedin 
Erol Duran seni affedermiyim …………….Mazlum Zengin 
81
Beni de bu şenliğe katın ne olur 
Arayan mevla’yı da belayı,da bulur 
Erol amca ile Mazlum kapışır 
Ben sizleri hiç sevmez miyim …………… Nermin Erol 
82 
Tülay’la Saniye oyun yaptılar 
Bizi kapıştırıp kenara çıktılar 
Alaşara, Fatoş bize baktılar 
Anafor’a bir daha ben girermiyim ………..Mazlum Zengin 
83
Gününüz aydın bereketiniz bol olsun 
Anafora tüm guruplar hayran kalsın 
Güzellikler gönlümüzce olsun 
Bu gurup’a ben hayran kalmaz mıyım …Ali Asker Çataltaş 
84
Bakın ey ahali bizdeki sohbete, 
Bizdeki sohbetler benzer şerbete. 
Tadına doyulmaz olur her yerde, 
Güzelim dostlara can demez miyim. Orhan özçelik 
85 
Adında gülüşler saklıdır dostun 
Ne dersin desin hep haklıdır dostun 
En değerli yanı aklıdır dostun 
Günüme yansıyan, gül demez miyim...Rengin Alacaatlı 
86 
Özel arkadaşlar artık burada, 
Çok büyük toplandık kısa sürede. 
Küçük atışmalar olsun arada, 
Bunlara tuzumuz bal demez miyim.... Orhan özçelik 
87 
Kapı çalınmış duymamışım, dün 
Bahçemdeki sevgi gülleri dererken. 
Sunmak için sizlere bir demet gül. 
Sen şu gönlüme bir gül demez miyim? ... Tülay İçen 
88 
Biraz daha olsun davet verelim, 
Bilmeyen dostlara haber salalım. 
Her zaman yürekten candan olalım, 
Acaba doğruyu söylemez miyim. …………..Orhan Özçelik 
89
Kapınız çalınmış doğrudur ama 
Mesajın alındı gerek yok gama 
Çok yoğun işim var yapamam yama 
Yoksa ben de şimdi hiç yazmaz mıydım ……Erol Duran 
90
Erol Duran senin işin bitmez mi 
Güzel dostlar Anafor’a gitmez mi 
Çağırırım Nermin burada bitmez mi 
Böyle güzel dostları ben sevmez miyim ……..Mazlum Zengin 
91 
Elma desem,Mazlum Armut desem, 
Erol abim de nerdesin desem. 
Mazlum abiminin mazereti var. 
Can dostlar ve abim nerde demez miyim …….Tülay İçen 
92
Ne elma de bana ne de sen armut 
Şu anda şiiri sen biraz unut 
Bugün belki benden hiç yoktur umut 
Yoksa ben şiiri hiç yazmaz mıyım …………Erol Duran 
93
Tülay İçen bela olma başıma 
Engel olma bırak gidem işime 
Ne kadar düşsen de bu gün peşime 
İşim çok yazamam diyemez miyim …..Erol Duran 
94
Özel arkadaşlar artık burada, 
Çok büyük toplandık kısa sürede. 
Küçük atışmalar olsun arada, 
Bunlara tuzumuz bal demez miyim. …..Nermin Erol 
95
Aranıza girdim dün gece sessizce 
Kıskandım hepinizi bir arada görünce 
Yolum çok uzak hava da sıcak 
Size yetişmek için yazmaz mıyım…… Şadan Evirgen 
96 
Biraz daha olsun davet verelim, 
Bilmeyen dostlara haber salalım. 
Her zaman yürekten candan olalım, 
Acaba doğruyu söylemez miyim. ……….Nermin Erol 
97 
Yol ararım dostlar ile gezerim 
Haber olsun Mazlum ile tozarım 
Harman olmuş şiirleri yazarım 
Demet demet çiçeğe benzemez miyim.Ali Asker Çataltaş 
98 
Candan gelmiş! hoşgeldin sefa ile. 
Abim sen ne dersen de uğraşırım senle, 
Yollar ırakda olsa gönüller birlik, 
İş bahane buyrun bu meclise demez miyim? ..Tülay İçen 
99
Beni tahrik edip çöle salmayın 
İşimden olurum vebal almayın 
Sizler yazın bu gün boşta kalmayın 
İşmi az olsaydı hiç yazmaz mıydım …….Erol Duran 
100
Haberler geldi uzak diyardan. 
Misler gibi kayısı Malatya’dan 
Irakta olsa sevgisi yürektedir. 
O can kardeşe merhaba demez miyim ……..Tülay İçen 
101
Tülay içen beni günaha sokar 
Hem bela başıma hemide sakar 
Ne yana bakarsam hep bela kokar 
Ben şimdi oraya hiç gelmez miyim …..Erol Duran 
102
İşimden aşımdan olamam dostlar 
Eşime dostuma soramam dostlar 
Zaman arayıp çalamam dostlar 
Size hiç kurban olamaz mıyım …Ali Asker Çataltaş 
103
Tülay içen senden kurtulmak çok zor 
Sözüm sana varmaz bu da bana kor 
İnanmazsan gel de patronuma sor 
İşim olmasaydı hiç yazmaz mıydım …..Erol Duran 
104 
Erol abim küstüm, küstüm ben sana. 
Haber saldım gelsin Mazlum abime 
Patron bahane keyifler şahane 
İşin gücün rast gelsin demez miyim …..Tülay İçen 
105 
Geldim gördüm bütün çiçekleri 
Saniye dediler bu güzelliğin başı 
Sevgi doludur her gardaş bacı 
Bu güzelliği görüpte sevmezmiyim....Dilek Hokkaömeroğlu 
106
Dilek Bacı Anafor’a hoş geldin 
Güzelliğinle yürekler deldin 
Sen baharda akan bir selsin 
Ben seni başıma taç yapmaz mıyım ……Mazlum Zengin 
107 
Görmedim böyle güzel baş tacı 
Sevgidir her şeyin güzel ilacı 
Gül gönüller sultanı saniye bacı 
Anaforda herkese sevgi göndermez miyim..Dilek Hokkaömeroğlu 
108
Gönüller olunca ıraklar yakın olur. 
Söylen sözler gider yerini bulur. 
Yüreğini ferah tut Ali Asker 
Herkesin dileği sevgi demez miyim ……Tülay içen 
109
Irak olanda yollar var olsun 
Yeter ki gönüller bir olsun 
Yüreğimdeki sevgim sizin olsun 
Ben sizi diyin hele hiç sevmez miyim ….Dilek Hokkaömeroğlu 
110
Ali gardaş kızmam ki ben sana. 
Dostlarınla gelen selamlar bana. 
Memleketimin kokusudur yar bana. 
Sana dostlara eyvallah demez miyim …..Tülay İçen 
111
Saniye bacı sen Tülayı gördün 
Sen karşı çıkmadın öylece durdun 
Tülayla bir olup kalbimi kırdın 
İkinizi birden haşlamaz mıyım ….Erol Duran 
112 
Çok güvenirsin abim kendine 
Sormazsın bacına derdin ne diye 
Canı sıkılmıştır adamın birine 
Az daha sabret sen,ben gelmezmiyim? ...Saniye Erol 
113
Erol ne, patates mi haşlıyorsun 
Meydanı boş buldun hep taşlıyorsun 
Bu ara işini sen boşluyorsun 
Yaptığın pastayı ben yemez miyim …..Mazlum Zengin 
114 
Saniye de sen de bittiniz artık 
Nüfustan silinip gittiniz artık 
Mazlumla bir olu çattınız artık 
Ben sizi buradan haklamaz mıyım …….Erol Duran 
115
Erol abi bilirim beni ararsın 
Arada bir pencereden bakarsın 
Sanma havlu attım,oynar coşarsın 
Az daha sabret,ben gelmez miyim …….Saniye Erol 
116
Tülayın sabrına hayranım gardaş 
Çizgiden çıkmadı çok attım da taş 
Nerede kaldı bu Saniye yoldaş 
Demetle gülleri arz etmez miyim …….Erol Duran 
117
Dedim bir yol bakayım dostlara 
Ancak gelebildim şimdi anafor’a 
Saniye niçin üzersin ki gönlünü boş yere 
Hayatın tekrarı yok söylemez miyim …..Selma İzcimen 
118
Haklısın Selmacığım aniden esti 
Ağır geldi bir söz,incindim yetti 
Hata hepimiz için,unuttum gitti 
Canım dostum seni ben sevmezmiyim? ....Saniye Erol
119 
Şükürler olsun ki saniye geldi 
Çok şükür gurubu nihayet bildi 
Bizim için elbet bir şeref oldu 
Geldiğinde ben seni haklamaz mıyım …..Erol Duran 
120 
Saniye kardeş nerdesin sen desem 
Erol abim, çizgeden çıkarmak için taş. 
İncinmem ben o benin için hep baş. 
Saniye,cim sıkma canını bilmez miyim.. Tülay içen 
121 
Avazın çıktığı kadar bağır istersen 
Erol abim duymaz sen ne dersen 
Saniye ablama bakma gelir hemen 
Saniye,nin yoluna çiçekler sermez miyim......Dilek Hokkaömeroğlu 
122
Canlarım ben sizi unutmam asla 
Size abı hayat sunarım tasla 
Mazlum yine yoktur gelemez asla 
Ben size yoldaş hiç olmaz mıyım …….Erol Duran 
123 
Erolcan yine hakkımda konuştu 
Şairler şiirle kaynadı coştu 
Mazlum’da yürekten yüreğe koştu 
Ben bu şairleri hiç sevmez miyim ………Mazlum Zengin 
124 
Alaşara yine ortaya çıktı 
Evinde oturdu köşeden baktı 
Gelmekle ne güzel bir ışık yaktı 
Ben onu da şimdi haklamaz mıyım ……Erol Duran 
125 
Eh biraz insafa gelmekte gerek 
Hoş vakit geçirmek olmalı erek 
Sevgiyi saygıyı ben kürek kürek 
Sizlere buradan yollamaz mıyım …..Erol Duran 
126 
Yol uzundur anca gideriz 
Dost evine gitmektir tek çabamız 
Abim kızma geliyoruz hemen 
Duyarımda ben uçup gelmez miyim........Dilek Hokkaömeroğlu 
127
Rabbimden tutsaydım bende bir dilek 
Giyerdim belki de ibrişim yelek 
Dilek hanım rojin Saniye melek 
Sizlere saygılar hiç sunmaz mıyım ….. Erol Duran 
128
Severim canlıyı özümdür diye 
Kaçamam dostumdan gözümdür diye 
Boşuna aramayın Saniye diye 
Gözü yollardadır gelmez misiniz ……….Saniye Erol 
129 
Yozgattan buraya gelirmiş dilek 
Elbette rojin de sen de bir melek 
Saniye bacım da pişirmiş çörek 
Alaşarayı da çağırmaz mıyım ……..Erol Duran 
130 
Vakit de geliyor, güneş batmadan, 
Bu fani dünyada vade dolmadan, 
Sıcacık dostluklar, solup kaçmadan, 
Bir tutam sevgiyi ben dermez miyim ……..Serkan Öztürk 
131
İşte güzel Saniye budur işte 
Aklı işte olsa bile yüreği bizde. 
Bu yüzden severim özde can diye 
Ben bu can için Bodruma gitmez miyim ……Tülay İçen 
132
Cam cam değil, can cana demeli 
Bir kadeh rakıyı, sohbete dem etmeli 
Gündüzün güneşten, gece yıldızdan, 
Yürekten sevgiyi dosta vermez miyim …..Serkan Öztürk 
133 
Ozan Sentezi seyretme bizi 
Canlar yollardadır sür sen de izi 
Neden bakınırsın orada gizli 
İki satır da sen yazamaz mısın ……..Saniye Erol 
134 
Bilmezmiyiz biz seni, nasıl da iyi, 
Canlının peşinde, yüreğin deli, 
Muhabbetin içtendir, yürekte gizli, 
Göleri kapanınca, biz gelmez miyiz ……….Serkan Öztürk 
135 
Serkan kardeş Canlar burada. 
Canlar bir olmuş hepside harda 
Sevgi,barış, kardeşlik burda 
Deyip ben bu yolda yanmaz mıyım …….Tülay İçen 
136 
Erol abi yine beni güldürdün 
Sağıma soluma maskara ettin 
Nasıl bir şair bu bana dedirttin 
Yeter artık yazma susamaz mısın? ...Saniye Erol 
137 
Bu dünyanın düzenine ne diyim şimdi 
İş güç dünya işinden, ben kaldım geri 
Börekler çörekler, dost sohbetlerinde 
Bensiz neden gittiniz, ben demez miyim... Serkan Öztürk 
138 
Saniye kardeşim Sentezi yok ki 
Bekleye bekleye uyumuş belki 
Tülayın yüzünden biz kaldık bil ki 
Şimdiye kadar biz hiç gitmez miydik …….Erol Duran 
139 
Dinleyin dostlarım siz bu deliyi 
Nasıl bilirim seyredenleri 
Öğrenmek isterseniz izleyenleri 
Giden mesajların altına bakarmısınız? ..Saniye Erol 
140 
Başlayın sohbete, ben yetişirim, 
Kapıdan olmasa, camdan girmezmiyim, 
Yürekte demlerken, acı kahveyi 
Dostlar geldim diye, ben demez miyim ….Serkan Öztürk 
141
Nasıl susarım sen davet ettin 
Ondan sonra çekip nereye gittin 
Vallahi billahi canıma yettin 
Şimdi ben oraya hiç gelmez miyim ……..Erol Duran 
142 
Bu yangın yürekte, inceden ince 
Dostların gönlünde hepsinden öte, 
Sevgi dermeye geldik, dünyadan öte 
Yürek dostlara feda, ben vermez miyim ……….Serkan Öztürk 
143
Ozan kardeş inanma sakın. 
Erol abimin gözü kesmedi yola çıkmaya. 
Suçlu aradı, kesti bileti bana. 
Ben yoksa o yola sizlerle çıkmaz mıyım ………Tülay İçen 
144 
Yüreğini dosta versen ne çıkar 
Gözyaşım sel olmuş çağlamış akar 
Saniye Bodrumdan alaylı bakar 
Ben onu defterden hiç silmez miyim …..Erol Duran 
145
Şimdi bodrum bilsen nasıl sıcaktır, 
Yaşta ilerledikçe, hem de uzaktır 
Erol abi sen otur oturduğun yerde 
Bodrum’dan biz seni hiç aramaz mıyız ……….Serkan Öztürk 
146 
Bir kere Sentezi yoktu arada 
Hiç korkum olmaz ki benim karada 
Ehliyet Başkentten hem Ankara’da 
Bodruma gitmekten hiç korkar mıyım …..Erol Duran 
147
Şİmdi oyun bozanlık yapma 
Sen dedin Tülay’ın yüzünden Çıkmadık yola. 
Ehliyetin Başkentten olsa ne fayda. 
Ben yinede sana oyun bozan demez miyim ……..Tülay İçen 
148
Ses ederim dostlara gidek yolumuza 
Tülay hanım gelecekse bekle 
Saniye ablam bekliyor çörekle 
Sevgidir yakın eder ırağı demez miyim.......Dilek Hokkaömeroğlu 
149 
Saniyenin bilirim vardır çok işi 
Mutlak yapmıştır tez elden aşı. 
Erol abim sen yeterki iste 
Bu canlarla o yola yoldaş olmaz mıyım ……..Tülay İçen 
150
Yozgatın sürmelisi dilimde 
Bulgur aşı var evimde ayranım var yanında 
Saniye bacımdan çörek yanında 
Alaşara, Erol abi sizi çağırmaz mıyım........Dilek Hokkaömeroğlu 
151
Dostlarım inanın yalan söylemem 
Vasat'ı Suat! Ozan'ı yermem 
Balkondan bakarlar görürüm demem 
Onlarda yazsalar güzel olmaz mı? ... Saniye Erol 
152 
Saniye bacımız ayran da yapmış 
Ayranın içine tuzu az katmış 
Bodrumu kendine bir mesken tutmuş 
Kalkıp çörek için hiç gitmez miyim …….Erol Duran 
153
Kurban olam size kapım açıktır 
Çörekler börekler dolap taşıktır 
Dikkat edin dostlar,Saniye kaçıktır 
Hele tez gelin size ben demezmiyim:? .. Saniye Erol 
154
Güzel dostlar Anafor’a giderler 
Birbirini Bacı Kardeş severler 
Katılanlara çok teşekkürler 
Mazlum der ben sizi hiç sevmez miyim ….Mazlum Zengin






gönül yaprağı üzüm buğusunda
yaşanır ömrün saatleri sızısında
görmez  sisli mavilerde yeşilleri
şebnem düşer..telaşlı kalp atışına
sen ……ayrılığı hiç sevdin mi..
kaçar an’lar..anılar gecenin siyahında
giden ruhum mu..can cekişir ufkunda
gülmez gonca çehresinde gamzeleri
kırmızı gül döker rüyalara
sen…… hasreti hiç sevdin mi..
kelimeler cümle vurgunu
tutuklu sözcükler nidasında
bilmez son  baharında mevsimleri
kor içer eylül bakışına
sen…… ölümü hiç sevdin mi?



mavi karanlığın hırçın boz yeli
her veda edişimde saklarım esintini
türkuaz sırlardan süzülen kış geceleri
gözlerimden yıldızlara uzanan
siyahların mavisinde yaşarım seni..
sevdiğim..
nar kırmızısında açan sarmaşığım
sahilin gizemine çizerim resmini
bir anda kucaklarım soluksuz sözlerini
deniz kuşlarından dinle sen'li düşleri
martılar gelir enginlerden üstüme
çırpınan kanatlara mıhlanır ufuklarım
vurgun bakışına susar düşüncelerim
örgülü saçların her düğümünde
seher yelinin bağında severim seni..
anlatmakla kıymet ateşi biter mi
tek bedeli sevgi.. yok başka eşi
kalbimsin...canımda soluğun bekleyen neferi
ömür ebedi yolculuğunda arar nefesini
sessiz ölümün çığlığına...hangi can dayanır ki? ..



Ben seni,
Acı çekmen için sevmedim ki
Gürül gürül akan çağlayanlar misali, 
Gönlümüz coşsun diye sevdim.
Ben seni,
Ağlayan bir çocukta değil,
Şen şakrak oynayan çocuk bakışlarında görmek isterim.
Buğday filizlerinde görmek isterim,
Ama bire yirmi veren buğday başaklarında görmek isterim.
Kuruyup dökülen tanelerde değil...
Ben seni,
Ufuklara baktığımda,
Batan güneşte değil, insanın gününü aydınlatan,
Bereket saçan, 
Umut saçan gün doğumlarında görmek isterim.
Acını değil, 
Sevginin yeşerttiği gül bahçelerinde yerde görmek isterim
Evet seni,
Sevgilerin yoğunlaştığı gönülde bulduğum,
Sevginin yumağıyla çevrili olduğun ve
Gülümseyen ruhların noktasında 
Bir gamze olduğun için sevdim.
Ben seni,
Sonsuzluğa açılan pencereden gördüm.
Çok uzaklara bakarken, umudunu asla yitirmeyen,
Yalansız, riyasız bir dünyada gördüğüm 
Ve
O dünyanın içinde olduğun için sevdim.
Umutsuzluk yok bizim dünyamızda........



Bal Tanem
Ayrılık,
Ah, o yürekleri kül eden ayrılık
İçimden koptu sözcüklerim, kördüğümde heceler
Kelimeler doldu, tükendi mecal
Sustum... 
İnci tanelerim kara boncuklara dönüştü,
Gözyaşlarım konuştu.
Bir peri masalıydı sevdamız,
Mahsunun en mahsunu bakışlarına
Deli sevdanın yaralarına,
Hediye ettim sevgimi.
İyi ki sevmişim canımsın,
İyi ki sevmişim bal tanem seni.
Gittin
Günebakan sarılıklarına resmini çizdin sevdanın,
Tan ağardığında, kuşlar görüp te çağlasınlar diye
Uzak çok uzak çayırlara serdin umutlarını,
Ama,
Ellerini bıraktın tenimde,
Acıları şimşeklere çakılı gözlerini unuttun gözlerimde.
Özlemin tadı kaldı yüreğimde
Ağlama..
Ağlama, derken kendin ağlardın dağları yıkarcasına ama bir o kadar da sessiz..
Dağ gibi yüreğini ufalarcasına ağlardın,
Nasıl sevmem seni,
Ben nasıl kıyarım sana.
Nasıl kıyarım dağ gibi yüreğinin kum tanesine dönüşmesine.
Ne kara boncuklarımın süzülmesine dur diyebildim,
Ne çaresizliğime veryansın edebildim
Ama,
İyi ki sevmişim canımsın,
İyi ki sevmişim bal tanem seni.



Sevdan, 
Mevsimlerimi değiştirirdi özleminle
Sevgin,
Isıtırdı içimi çocuksu düşlerimle
Şimdi,
Parçalandı içimde ümitlerim....
Ne yaşamdan kaldı bir eser,
Ne de beklenen bir umut
Bahar tomurcuklarında saklı kaldı hayallerim.....
Ne şehir dinliyor artık nağmelerimi,
Ne de dostlar avutabiliyor yüreğimi...
İmkansız ile zor yoğrulmuştu aşkın hamurunda,
Bırakıp gitti-- aşklar --
Acımasız yaptı gönlümü
Gönlümü al avuçlarına,
Yüreğimle 
Yeşil  gözlerine götür beni...



dur desem de saatlere
susar mı düşüncelerin sesleri
doludizgin şahlanmış an çemberinde 
akacak kan durur mu…
bahar tazeliği saran ömrün bahtına
üzüm buğusunda sakladığım umutlara
yeşersin diye öptüğüm yapraklara 
sonbahar sarılığını dökmez mi..
meleklerde aradığım hülyalara
mor sümbüllere söylediğim şarkılara
yağmurları dindirdiğim saçlarıma
bir gün ak düşmez mi..
sabah uyanırken açılan bir filiz
akşamın karanlığında kök salmış bir çınar
her günün ağırlığında sessizliğim
nidalarda ağlayıp coşmaz mı? 
buna yüreğim..yüreğim dayanır mı?



nehir bakışlı kızıllığın ötesinde
akşamın en suskun saatinde
avuçlarımın içine dökülen incilerin haresine gel..
sedef bakışlı martıların sesinde
gözlerime dolan umutların mavi/yeşil çizgisinde
güneşi öptüğüm an gel..
yüreğimdeki sazın asi türküsünde
engelleri kurşunla..kurşunla hasreti en derinden..
nergis kokusunun gizemli damlasıyla gel..
filizlensin buğday tanelerinde sözlerin
kimsesiz geceleri at sonsuzluğa
şehrin ışıklarını söndür, peri kızlarının düşleriyle gel..
can/gülüm..ilk ve son/gülüm..
sarmaşık toprağa eğilmeden
gülümsediğim gamzelerin yaprağına gel..
fırtınaların şimşeğinde yağmurları bekleme 
bekleme ufukların son demini..
okyanus vurgununda, beklemediğim an’da 
kadim Elif aşkına bugün gel...



Bir görseydin içimdeki seni
Çok uzak diyarları aşıp,
Herşeyi bırakıpta
Gelirdin 
Sızısını hissetseydin sensizliğimin
Çorak otlar misali, gönlümün naçar
İnci tanelerinin damlasında
Sessiz çığlıklarımın sesini duysaydın
Bendeki özlemin ateşi yaksaydı tenini
Herşeyi yakar da gelirdin.
Gözlerimdeki hüzünü 
Çekseydin gözlerine
Her yağmur yağdığında,
Yağmurların gözyaşlarıma değdiğini söyleselerdi
Kıyamazdın mahsunluğuma
Dağları yıkar da gelirdin
Yıldızlara baktığında
Sevdanın büyüsü sarsaydı benliğini
Gamzeli bir yıldızın 
Sana göz kırptığını görseydin
Gökyüzünden süzülüpte 
Ufuklarda kaybolsaydım
Gökyüzünden uçar da gelirdin



bir yanımda hayalin
diğer yanımda yüreğim
veryansında duygularım
gurbet nağmesi geceme
ney gibi seslenişini özledim…
cam kırığı günlerim
uzansam tutacağım hicranım
sevgi mehtabında ceylanım
gül döküşü gülüşünle
sürgün buselerini özledim..
hasret goncası gözyaşım
vurgunda sılada ellerim
yağmur yeşiline aktı ömrüm
şimşek sargısı bakışınla
hareli gözlerini özledim…



Bir gül ömrüne…
Yıkılsın hüzünlerin
Sızısında bitsin son hecen
Mavisinden pembesinden
Bal akan özünden
Süzülsün sözcükler yüreğine
Bir gül gamzene…
Damlasında son bulsun hazan
Endamından zülfünden
Yıldız düşen bakışından
Sümbülünden narından
Nakşetsin hayalin cennet bahçesine..



Bahar olmuş sevdanın ismi
Renklerin cümbüşünde 
Misk-anber kokulu diyarın
Gizlenen gülündeyim
Mavi olmuş sevdanın ismi
Vurgunlarda okyanus misali
Sahile vuran dalgaların
Tatlı nağmesindeyim
Leylak olmuş sevdanın ismi
Mor akşamların haresinde
Her halkanın çizgisinde
Yaşanmamış duygulardayım
Yağmur sonrası Güneş'im…
Üstüme yığılmış yorgun yıllarım
Takvim sayfasındaki gözlerimin
Sönmeyen pırıltısındayım
Düşlerin ortasında 
Yıldızların arasındayım..
…



hatıralar…baharımın kolyesi..
açmıyor.. günebakan çiçekleri
gelmesen de, bakışlarını gönder..
istiyorum gözlerini
özledim..
iğde kokulu sözlerini
sensizliğe doğan sabahlar
ah… sabahların sessizliği..
ömür.. sevmenin bedeli mi? 
bir ses..bir fırtına
kaç mevsim öldü yağmurumda
yapraklar mavileşir yokluğunda..
tan ağarmasın fersiz topraklara
bak..yaprağın hala avuçlarımda..
sen..sen ol ki
hasretin kucağına açılan 
hırçın dalgalara düşmesin kuğu gölgesi
rüyalar  kırsın karanlığın çelengini
an'lar pınar gibi akar gözyaşından 
sensizliğin poyrazında durdur zamanı
martılar çağırıyor rüzgarları..
yüce dağlardan duyuyor musun sesimi
gücüm yetmiyor ayazlara..üşüyor yüreğim… anlıyor musun? 
Yaradana sığınıp..diliyorum..bir yudum su gibi..



gül ağacı ömrümün yaprakları solmadan
hüzün toprağından çıkar tohumları
bak avuçlarımdan taşıyor umutlarım..
su berrağına düşüyor kırık yansımaları..
leylak düşlerime çiğler yağmadan
geceler sabaha günaydın demeden..
görmek istemiyorum mavi şehri
götür beni bu diyarlardan yar…
üstüme üstüme geliyor dağlar
ağaçların gölgeleri sarılıyor kollarıma
buğulu gözler sürgün tutsak düşüncelere
alev saçlarım dağılıyor kum fırtınasında..
buseler..ah buseler..ağlayan meltem rüzgarında
duymak istemiyorum..sustur dalgaların sesini..
ezeli ufukların kayboluşunda yıldız çemberi
şimdi nefesim martı çığlıkları isyanında
doludizgin atlar gibi koşturuyor yüreğim..yar…
dayanmıyor acılara …dayanmıyor bu can..
mavi yeşil suskunluğuma ölüm çiçekleri açmadan..
al…. götür beni bu diyarlardan..



fırtınanın sesinde saçlarım alev
üzerime geliyor hasretin
açıldı, özlemin tomurcuk gül gibi
mavilere uçurdum sevgimi
geldi mi haberim söyle
unutmadım....unutamadım seni
haydi gel
sensiz olduğum saatlerde
yaşamıyorum..
bu ben değilim...
haydi gel..dokun ellerime
sensizlik yakıyor yüreğimi
gözlerim arıyor seni mavilerde
haydi gel
boş sokaklar anlamsız şimdi
sen yoksun ya yanımda sevgili
bu şehir simsiyah geceleri
yasaklarım kurşuna dizildi
dağılıyor hücrelerimde kan..
gözlerime dol, yağmur ol ömür gibi
haydi gel...



gönül sevda salıncağı
otağ kurdu son çiçeğe
misk yaptı saçlarını
buz tutmuş sevginin maviliklerine
savurdu özlemleri 
tek tek bağladı acıları
damlasında hayallerim
senin adın poyraz
benim adım aşk..
div align='center'embed src='http://arsiv.kalitelimuzik.com/pinar/Omar_Faruk_Tekbilek_-_I_Love_You.mp3' width='100' height='16' autostart='true' loop='true'/embed



beni sorarsan eğer
batan güneşin 
yosun kokulu yeşiline bak
suskun bir gül görürsen 
yaprağına dokun
ceylanın hüzünlü bakışında
titreyen yüreğindeyim..
veda eden 
sevda tutkunu aşıklara bak
sözlerindeki son hecedeyim
dost elinin dost köşkünde
geleceğe tohum atmış çiçeğim
karanlığın sihirli güneşinde
gündüze selam veren yoldayım
beni sorarsan eğer
semaya uzanan renklere bak
leylak düşlerin gamzesindeyim
yanıp sönen bir yıldız görürsen
uzat ellerini
o yıldızın bulutunda saklı
yakut yüklü geminin yelkenindeyim...



beni bırak
ve git şimdi
sevdanın yok olduğu iklimlere
çaresiz gönüllerdeki esrikliğe
zeybek toprağın yağmuruna
bırak git yüreğini
ne ömürler tükenir sevda şehirlerinde
ne saatler ölür sevgisiz köprülerde
öptüğün karanfilde kalsın aşkın ismi
şimal yıldızının ışığında 
en son gecede
söndür ellerini
siyahın engin çehresine koy tenini
asi bakışlarının rüzgarında vur gözlerimi..
bırak kalsın yeşilin mavi izleri
dönülmeyen yolların kuşağına
düğümle adımın harflerini
ben sen/siz/de yaşarım seni..



Cümleler Sevgi Vurgunu
İki gün arasına sıkışıp kalmıştır nice sevgiler
Niceleri daha doğmadan toprağa gömülürler
Bazısı kararır yüreklerde, bazısı susar.
Bazısı da... hep cümleler arar kendine
Sen varken, sustu bütün cümleler içimde
Kavgam sevgi oldu,
Ayrılık vuslata yenilmiş bir bahar,
Şimdi...
O baharın yıldönümü.
Ve
Sen 
Goncanın en güzeli,
Açılırken semalarda dualar,
Aminlerle yeşermiş sevgi yüreğimde.
İki güvercin, bir dal, soğuk geceler..
Nefesi ortadan bölük, 
Cümleler sevgi vurgunu........
Sevgin hiç görülmedi bu şehrin sokaklarında,
Bir çok yürekte yeni filizlerle büyüdün sen
Vuslatı belirsiz bir yol, menzili yok belki de.
Ama klavuzu sevgi, kaynağı sensin
Sen..
Meryem'in yanağına değen bir tüy
Leyla'nın bile kıskandığı bir ırmak,
Aslında anlatma zor seni, biraz da imkansız.
Gözlerin,
İki baharın ortasında bir geçit
Sözlerin,
Gecenin ortasında bir dost
Yüreğin,
Kelimelerin çaresiz kaldığı, 
Türkçemde imkansız bir telaffuz.
Yani sen, aslında tarifi konulmamış,
Hiç nokta konulmayan cümlelersin.
Ve
Sen
Sevginin ırmağında
Nice sevgileri besleyen bir busesin.



Küskün bakışlarını meltem rüzgarlarına bırak
Hasretinin tutsaklığını azat et yüreğinden,
İğde kokularıyla gel gönül bahçeme
Hüzünlerini
Özlemlerini
Sevgilerini kucakla da gel..
Değmeyin gönlüme,
Yeşilin en güzel tonundayım. 
Uzak diyarlardan bakışını görürüm
Bir şarkı var, nağmesini okuyamadığım gözlerinde
Bilmediğim tılsım var sanki sözlerinde,
Sevdanın nakışı işlenmiş gülümsemene
Hayat köprümün bağısın..
Değmeyin gönlüme,
Yeşilin en güzel tonundayım.
Söylenmez yaşanır sevdanın türküsü,
Mehtabı andıran bakışlarınla gün batımındayım.
Güneşteyim
Yıldızlardayım
Ufuklardayım
Yeşilinle vurdun beni...
Değmeyin gönlüme,
Yeşilin en güzel tonundayım.



Ne çok şey söylemek isterdim..
Beni anla artık.. 
'Sevmiyorum seni'..
Demeden 
Şöyle derinden... gözbebeklerine inmeyi
Ne kadar isterdim 
Gözlerinde bir ufuk olup kaybolmayı? 
Tutsak duygularımın isyanlarını..
İçimdeki öz düşüncelerimin kördüğümünü 
Olmasını isteyip te.. 
İmkansız hislerimin fısıltılarını 
Duymanı isterdim..
Yok..yok..
Bakmayım gözlerine..
___Gözlerim yalan söylemez___
Anlarsın sana deliceliğimi..
Anlarsın canımın canı olduğunu..
Anlarsın sevdamı..
Sen anlarsın bilirim..
Birlikte kayboluruz ufukta..
Yok..yok..
Gözbebeklerine inmeyeceğim.
Söylemek istediğim herşeyden de..
Vazgeçtim..



Çağla gözlerinden süzülen
İnci tanelerini
Dudaklarındaki acı tebessümü 
Yüzündeki sararmış yaprakların izlerini
Mevsimlerin en güzelinde,
Silmek isterdim.
Kar beyazı saçlarını
Sözcüklerindeki ‘keşke’ leri
Yaptığın hataları
Ömründe yaşadığın pişmanlıkları
Dualarımla,
Silmek isterdim.
Dağ misali güçlülüğü
Yaşama sevincinin,
Henüz açmayan tomurcuklarıyla
Gönül bahçesindeki 
Tüm gizli çiçekleri
Sana hediye etmek isterdim.



o ahu gecelerin sessizliğinde
yaprağın yeşilinde, rüyaların en mavisinde
gördüğün..hissettiğin her yerde..
hercai bakışların buğulu gizeminde
sendeyim gülüm….
çocuksu gülüşlerinle..
gökyüzüne uçuşan hayalinde, 
ruhunun derinliğindeki bendeyim..
iç/ten sıcaklığının nevbaharında
kırmızıların ötesinde buselerdeyim..
gül destesinin misk kokusunda
ırmakların duru ve berraklığında
Ay’ın suya düşen gölgesindeyim
hasretin ateş çemberinde...
yüreğinin içinde dolaşan sendeyim…



bir sis 
dumanları akis 
bakışı esrarengiz 
adında aşkı giz 
titreyen ömrü 
yazgısında gülü
kan pıhtısı avuçları
sızlayan acısı
dipsiz kuyularda 
yok oldu hayalleri
feryadın eteğinde 
serçenin gözyaşları 
özledim der
içinde ağlayan bir his
serçeler ölür gözyaşında 
yakın çığlığı 
günlerin suskusunda
sondur kanat çırpınışı..



yaprağımda susuzluğumun incisi
özledim yakıcı küllerini
saçlarımda hala fısıltıların nidası
her kayboluşunda söner yıldızlarım
bir rüzgar eser şimdi
bakışlarımda buğularım sen’li
varsın 
gözlerin olmasın ağlamalarımda
saçların dokunmasın karelerime
baharın onurunda saklı sevdalara
değsin ateşin son damlası 
sen can özümün can sevgisi
senden öte vurgunlarıma
sözlerim yığılır sensizliğin kollarına
umutlarımın sende kaldı yarısı 
sessiz kelimelerim konuştu
yüreğimden en olmadık
çırpınışlar döküldü dalgalara
sessizce dökülen
ateş damlalarının
şahidi saatlerdi
ölüm suskundu 
ve çınlıyordu aşk melodisi
gecenin buseleri hala yangınımda
düşlerimin sekizinci rengi
kayıp yabancının son  resmi
yarim olmadı senden başka
aşk kokulu menekşeler firar etti
ölümdü sensizlik..yar! ….
söz geçmedi hükümlü sevdamın efkarına



aşkın 
beşinci mevsimi
ilk bakışların
son sevgisi
karların üstünde açan
nazlı
kardelen çiçeği
hatırla
yaralı an’lı sözleri
avuçlarına ekilen
başak sarısı sevdayı
unut 
unut ki
yüreğimdeki nefesi
maviliklere uçursun 
hayallerimin sen hali..



ey yalnızlığın pençesine 
otağ kuran çaresizliğin! 
kördüğümüne ilmek ata ata
ateşin şebnem  karanlığına
yaldızlar düşmüş farkında mısın? 
gümüş saçlarında güvercinler gezer
dolaşır ırmaksı ümitleri
ne denizin rengi avutur
ne güneşin ışığı aydınlatır yüreğini
gem vurur suskun gecelerin sesi
uçur hüzünlerin her birini
kanatlarına fısılda güvercinlerin
sırların ötesinden yarini getirsin
alev bakışların durağına
pembe buseler konmuş farkında mısın? 
bilir misin her an bir özlemdir
duygularım tarumar, yaprağıma dokun
yağmurunu serptiğinde gözlerime
uzanırım mavi güllerin ötesine
şu an yanındayım farkında mısın?



ömür yüklü yeşil ummanda
zeytin dalı yüreğim 
bugündeyim …seni yaşarım
yarındayım… düşüncene hasret
felsefe yapmam gönlümle 
geceyi raks ettirmem harflerle
bugündeyim… yokluğuna inat
yarındayım… bakışına hasret
hiç yaşamamış gibi ölümlü..
hep yaşamış gibi çağlar nefesim
suretin aslımda..mavi göğün otağında 
saatler kervan dolu sevda ırmağında
döktüm incileri.. kokladım beyaz gülleri
yaşanmış yılların yaprağında
riyasız sonsuzluğa çekilir eteğim
dağılır gerçekçi düşlerim uçurumda
çakıl taşları birleşir yollarında
kaya olur.. dağ olur sensizlikte
bugündeyim.. hercai gözlerinle
yarındayım.. dün gibi seninle..



bak yağmur yağıyor 
hasretin damlasına 
gül yüzlü çiçeklerin yaprağına 
aşk delidir biraz
hırçındır...
ne karanlığı dinler, ne aydınlığı..
aşk mavidir...uçurur seni sonsuzlukta..
eser poyrazı..hiç ummadık anda.. 
yakar yüreğini..alevlerin kan kırmızısında 
sus lüften..
sustur gözyaşlarını 
acısını kim unutmamış ki
aşk..tomurcuktur nefes gibi
tutamazsın göremezsin hayalini
hadi durma.. hoşçakal bitti
merhaba ile başla günün ışıklarına
şimdi...
şarkılar söyle akşam yıldızına



Işık hızıyla birşeyler oldu
Aniden kirpiklerim perdelendi
Mavi-yeşil sislerin renginde
Bütün kelimelerim kilitlendi
Sahi neydi o? 
Mıh gibi çakıldım olduğum yerde..
Bakışlarındaki sahilin derinliğine,
Gülümsemendeki gamzene.
Yüreğimden martılar uçtu..
Başka şehirlerin ikliminde miydim? 
Hiç görmemişim Busso rengi gözlerini,
Oldu mu şimdi! ..
Aklım sende takılı kaldı...



Sokakta...
Saçları dağılmış,
Gözlerinden hüzün damlayan 
Acıları ezercesine adımlarını atan...
Semalarda kendini,
Özlemlere tutsak etmiş biri vardı..
O Sen miydin? 
Bir zamanlar..
Sevgiye coşarcasına koşan..
Konuşmadan  yeşil ışığınla çok şey anlatan..
Biri vardı..
O Sen miydin? 
Ve..şimdi...
Sonbaharın solgunluğu düşen saçlarını
Cismi delip geçen deli bakışlarını
Sımsıcak teninin..buz gibi titrediğini gördüm..
Gerçekten..
O..sen miydin? ..



Gündüzün aydınlığı ruhunu yıkasa da..
Bütün ışıkların pırıltılarını satın alsan da..
İçindeki zindanlar oldukça
Karanlığın bilmecesini çözemezsin.
Hergün..
Binlerce.. yüzbinlerce kez sen tutsaktın
Özgürlüğün tadını bile esir etmişsin kendine
Ne gündüz..
Ne gece..
Farketmiyor sence..
Beni görmemek  için.. 
Bakışlarını..
Beni sevmemek  için.. 
Duygularını..
Ağlamamak için.. 
Gözyaşlarını esir etmişsin
Bir damla suyun halka halka büyümesi gibi
Düşüncelerin sonsuzlukta buluşuyor.
Gönlün.. 
Gündüz olsun, gece değil,
Sevginin bağlarını ör yüreğinde
Mavilikleri...
Yeşillikleri göm içine..
Beni de,
Kendine tutsak etme......



git…
sesinin hançer vedasında
unutmuşluğun
isimsiz yarınlarına..
ben gidemem bu şehirden
umutlarım çağlar..ağlar..
boşluğun her tınısında
incilerim söner usulca
bir ömür düşer kirpiğimden
sen git..
adımlarını savur rüzgarlara
sakın bakma ardına
beneğin buğusunda 
İsyanlara yakalanmasın gözlerin
birdaha dönme bu şehrin sokaklarına
ben gidemem
tan ağardığında uyanırım yalnızlığa 
gömülürüm sen’li  hatıralara
yokluğuna an ve an yaklaştığımda
ismin düşer aklıma
yaralarım kanar..yağar iklimlerime
ıslanırım  çiselti yağmurlarında
ürperen ellerim kesik sıcağında
dokunur gecenin  ayazına
çekilir ay ışığı sessizliğin mehtabına
serçe yüreğimde kırılır faylar paramparça
tükenir soluğum damlar cam siyahına
pusu kurar suskularım son sevmelerime
yıkılırım..esintilerime açılınca perde
sarılır hayalim zümrüt düşselliğe
bir ölüm tutar nefesimi umarsızca 
sevmeyeceğim
sevmeyeceğim diye diye! 
kimbilir kaç kez edeceğim tövbe
sen git…ardına bakmadan git..
birdaha değme güllerimin  rengine..



gönlüm, beşinci mevsimde
bir dağ yürüyor içimde.. sessizce..
sürüklediğin hırçın maviliklere gel.. 
bazen çocuksu düşlerime 
bazen yağmur çiseltisine 
bazende..hüzünlerime söylediğin şarkılarla gel.. 
ümit yıldızım..bal peteğim 
gelincik elbisemi giydim 
hasretime buğday başaklarıyla gel.. 
mercan adalarında sessizliğe 
kırmızının en güzeli nar çiçeğine.. 
zümrüt yeşili gülüşünle gel.. 
bahar rüzgarıyla 
mehtabın son gecesinde 
sabah bakışlarıma doğduğun gün gel.. 
gece sefasındaki gümüşi renge 
ufukta dokuduğum özlem çemberine 
yüreğinin sesiyle gel… 
hayatım nefesinde kaldı.. 
karanfil kopardım sevdiğim 
kadim Elif aşkına..bugün gel..



burcu kokulu yüreği
gönlünde balkar yüceliği
yeşildi yolları 
ümitleri mavi
sevda nakışlı ellerini
bağladı ömrüme
tutuklandım…
efsun gözlerindeki
sayfalar dolusu sözlerini
bir kere değil
bin kere okuyasım geldi
içindeki ben'i
akıttı nur siracına
süzüldüm…
derin mavi yeşilin 
doyulmaz çehresine



damlar mı gözünden yaşlar yerine 
kan sızısı buselerin ellerine
topraklarına kaç kez ektin
hüzünleri sevgi çiçeği yerine
ah etsen de bin kere
sen kimseyi sevemezsin
açmaz mı sonhabarın sarılığı
sisli bulutların ardındaki şebneme
yüreğine kaç kez vurgun yedin
gömdün mü ruhunu mevsimlere
sev desen de ömrüne
sen aşk nedir bilemezsin
ağlama güllere nafile
siyahı seçmişsin düşlerine
ebrulin mukadder meçhulüne
sessiz batımlarında kaç kez gölgeydin
ölsen de artık sevda çölünde
sen yürekten sevemezsin



Şimdi saat sensizin ertesi
Yıldız dolmuş gökyüzü ayaydın
Avutulmuş çocuklar çoktan sustu
Bir ben kaldım bir ben kaldım
Tenhasında gecenin avutulmamış ben
Şimdi gözlerime ağlamayı öğrettin ki bu yaşlar
Utangaç boynunun kolyesi olsun
Buda benim sana buda benim sana ayrılırken hediyem olsun
Soytarılık etmeden güldürebilmek seni
Ekmek çalmadan
Doyurabilmek ve haksızlık etmeden doğan güneşe bütün
Aydınlıları içine süzebilmek gibi mülteci isteklerim oldu
Arasıra biliyorsun
Şimdi iyi niyetlerimi bir bir
Yargılayıp asıyorum
Bu son olsun bu son olsun
Şimdi saat yokluğun belası
Sensiz gelen sabaha günaydın
İşi gücü olanlar çoktan gittiler
Bir ben kaldım bir ben kaldım
Voltasında gecenin hiç uyumamış ben
Şimdi gözlerime ağlamayı öğrettin ki bu yaşlar
Utangaç boynunun kolyesi olsun
Buda benim sana buda benim sana ayrılırken hediyem olsun
Kafamı duvara vurmadan tanıyabilmek seni
Beyninin içindekileri anlayabilmek ve yitirmeden yüzündeki 
anlık
Tebessümü
Bütün saatleri öylece dondurabilmek için
Çıldırasıya parladım kendimi lanet olsun
Artık sigarayı üç pakete çıkardım günde
Olsun güzelim olsun ne olacaksa olsun



Neden halâ gelmedi, yoksa
Saati mi şaşırdı bu hıyar? 
Gerçi hiç saati olmadı ama
En azından birine sorar.
Cebimde bir lira desen yok, 
Madara olduk meyhaneye! 
Ah eşşek kafam benim, 
Nasıl da güvendim bu hergeleye! 
Gelse, balığa çıkacaktık, 
Ne çekersek kızartıp birayla yutacaktık. 
Kafamız tam olunca, şarkılar döktürüp 
Enteresan hayâllere dalacaktık. 
Bu sandalı geçen hafta denk getirip 
Çalıntıdan düşürdük. 
Arkadaşlar ısrar etti, 
Biz de, iyi olur, bize uyar diye düşündük. 
Saat sekizde gelecekti, 
Bana birkaç milyon borç verecekti. 
Yoksa o nemrut karısı kaçtı da 
Onun peşinden mi gitti? 
Eğer öyleyse yandık, 
Gudubet gene yaptı yapacağını! 
Geçen sene de merdivenden itip 
Kırmıştı Rıza'nın bacağını. 
Abi, kadında boy şu kadar; 
Kalça fırıldak, göz patlak, kafa çatlak! 
Korkuyorum, bir gün ya kendini asacak, 
Ya horlarken Rıza'yı boğacak! 
Bak, şimdi acıdım, aşkolsun adama, 
Ben olsam, vallahi baş edemem! .. 
Hele beş tane velet var ki boy-boy, 
Allah'tan düşmanıma dilemem! 
Aslında iyi çocuktur Rıza, efendi huyludur, 
Herkesin suyuna gider. 
Yoksa, kalıba vursan hani, 
Tek başına on tane adam eder! 
Bir keresinde, hiç unutmam 
Üç-beş zibidi haraca dadandı; 
Rıza, sandalyeyi kaptığı gibi 
Herifleri hastaneye kadar kovaladı! 
Aynı mahallede büyüdük, aynı kızları sevdik, 
Aynı kafadaydık. 
Orta ikiden bıraktık, matematik ağır geliyordu, 
Biz, başka havadaydık. 
Aynı gömleği giyer, aynı sigaraya takılır, 
Aynı takımı tutardık. 
Fener'in her maçına iddialaşıp 
Millete az mı yemek ısmarladık! .. 
Bir tek askerde ayrıldık, 
Bana Bornova düştü, ona Gelibolu. 
Döner dönmez evlendirdiler, 
En büyük salaklığı da bu oldu! .. 
Bense hiç düşünmedim, zaten param yoktu. 
Hep tek tabanca gezdim. 
Benim beğendiğimi anam istemedi, 
Onun gösterdiğini ben sevmedim. 
Neyse, bunlar derin mevzu... 
Anlaşıldı, bu herif artık gelmeyecek. 
Ufaktan yol alayım 
Anam evde yalnız, şimdi merağından ölecek! .. 
Gittim, vurup kafayı yattım; 
Rüyamda gördüm, gülümseyerek geldiğini. 
Ne bilirdim, yolda kamyon çarpıp 
Hastaneye kavuşmadan can verdiğini! .. 
Vay be Rıza! .. 
Sonunda sen de düşüp gittin Azrail'in peşine! 
Dün, boşuna günahını almışım, 
Ne olur, kızma bu kardeşine! 
Öğlen kahvede söylediler, Rıza öldü, dediler 
Ne kolay söylediler! 
Sanki dev bir taş ocağını 
Kökünden dinamitleyip üstüme devirdiler! 
Ah dostum... o kocaman gövdene 
O beyaz kefeni nasıl kıyıp giydirdiler? 
O zalim tabutun tahtalarını 
Senin üstüne nasıl böyle çivilediler? 
Yani sen şimdi gittin, yani yoksun, 
Yani bir daha olmayacak mısın? 
Yani bir daha borç vermeyecek, 
Bir daha bira ısmarlamayacak mısın? 
Peki, beni kim kızdıracak, 
Kim zar tutacak, kim ağzını şapırdatacak? 
Peki, beni bu köhne dünyada 
Senin anladığın kadar kim anlayacak? 
Ulan Rıza... ne hayâllerimiz vardı oysa, 
Ne acayip şeyler yapacaktık... 
Totoyu bulunca dükkân açacak, 
Adını Dostlar Meyhanesi koyacaktık. 
Talih yüzümüze gülecekti be! .. 
Karıyı boşayıp sıfır mersedes alacaktık. 
Hafta sonu iki yavru kapıp 
Boğaz yolunda o biçim fiyaka atacaktık! 
Ah ulan Rıza... bu mahallenin, 
Nesini beğenmedin de öte yere taşındın? 
Ara sıra gıcıklaşırdın ama inan ki, 
Benim en kıral arkadaşımdın! .. 
Ah ulan Rıza... ben şimdi, 
Bu koca deryada tek başıma ne halt ederim? 
Senden ayrılacağımı sanma, 
Bir kaç güne kalmaz, ben de gelirim! ..



benim hiç sapanım olmadı anne, 
ne kuşları vurdum, 
ne de kimsenin camını kırdım... 
çok uslu bir çocuk değildim ama, 
seni hiç kırmadım, hep boynumu kırdım. 
ben hayatım boyunca 
bir tek kendimi vurdum! .. 
suskun görünsem de, 
fırtınalı ve mağrurdum anne. 
bir mızrak gibi, 
aynada hep dik durdum anne! .. 
ben sana hiçbir gün laf getirmedim, 
leke sürmedim. 
ama göğsümü çok hırpaladım, 
kalbimi çok yordum... 
ben hayatım boyunca, en çok kendimi sordum! ... 
benim hiç sevgilim olmadı anne, 
ne bir yuva kurdum, 
ne bir gün şansım güldü... 
öpemeden bir bebeğin gidişini, 
tükendi gitti çağım... 
kimi yürekten sevdiysem, 
yüreğini başkasına böldü... 
bir muhabbet kuşum vardı, 
o da yalnızlıktan öldü... 
sen beni göğsünde 
hep acılarla mı soğurdun anne? 
yoksa evlat diye, 
koca bir taş mı doğurdun anne? 
eziyet değilim, zahmet değilim, 
musibet hiç değilim; 
bir senin mi balına sinek kondu, söylesene! 
doğurdun da beni, 
ne ile yoğurdun anne? 
benim hiç hayalim olmadı anne... 
ne seni rahat ettirdim, 
ne kendim ettim rahat... 
bir mutluluk fotoğrafı bile çektirmedi bu hayat! 
kaybolmuş bir anahtar kadar 
sahipsizim anne... 
ne omzumda bir dost eli, 
ne saçımda bir şefkat... 
say ki yollardan akan, 
şu faydasız çamurdum anne... 
say ki ıslanmaktım, üşümektim, 
say ki yağmurdum anne! 
bunca yıldır gözyaşlarını, 
hangi denizlere sakladın? 
oy ben öleyim, 
Sen beni ne diye doğurdun anne?



Hangi sevgili var ki, senin kadar duyarsız ve kalpsiz? 
Ve hangi sevgili var ki, benim kadar çaresiz? 
Hangi ayrılık var ki, böyle kanasın ve böyle acısın? 
Ve hangi taş yürek var ki, benim kadar ağlasın? 
Hangi gün karar verdin, küt diye çekip gitmeye? 
Hangi lafım dokundu sana, böyle inceden inceye? 
Hangi otobüs söyle, hangi uçak, hangi tren? 
Seni benden götüren, beni bir kuş gibi öttüren.
Hangi kırılası eller dolanır, kırılası beline? 
Hangi rüzgar şarkı söyler, o ay tanrıçası teninde? 
Hangi çirkin gerçek uğruna, tükettin güzel ütopyamızı? 
Hangi boşboğazlara deşifre ettin, en mahrem sırlarımızı? 
Hangi cama kafa atsam? 
Hangi kapıyı omuzlayıp kırsam? 
Hangi meyhanede dellenip, hangi masaları dağıtsam? 
Bende bu sersem başımı, karakolun duvarına vursam.
Kendimi caddeye atıp, arabaların altına savursam.
Hangi tercih beni en hızlı şekilde öldürür? 
Hangi şekil öldürmez de, ömür boyu süründürür? 
Kayıp ilanı mı versem, şehir şehir dolanmak yerine? 
Ödül mü koysam, ölü veya diri seni bulup getirene? 
Hangi ayrılık var ki, böyle diş ağrısı gibi durmadan zonklasın? 
Hangi cam kesiği var ki, böyle musluk gibi içime damlasın? 
Hiç sanmam! ...
Hasta kalbim bunu bir süre daha kaldıramaz! .
Feriştah olsa, böyle eli kolu bağlı bekleyip duramaz.
Hangi mübarek dua, 
Hangi evliya tesir eder, seni döndürmeye? 
Hangi aptal mazeret ikna eder, ateşimi söndürmeye? 
Olur mu be! . olur mu? 
Bu da benim gibi adama yapılır mı? 
Aşk dediğin mendil mi? 
Buruşturup bir kenara atılır mı? 
VEFA bu kadar basit mi? Alınır mı? Satılır mı? 
Hangi hırsız çaldı, seni yırtık cebimden? 
Hangi pense kopardı bizi birbirimizden? 
Hangi uğursuz hamal taşıdı valizini? 
Hangi çöpçü süpürdü yerden bütün izini? 
Hangi yaldızlı otel çarşaf serip barındırdı? 
Hangi süslü manzara seni kolayca kandırdı? 
Hangi şarlatan imaj böyle çabuk ilgini çekti? 
Hangi pembe vaadler o saf kalbini cezbetti? 
Dağ gibi adamı eze eze! .....
Hangi anası tipli parlak çömeze, 
Hangi alemlerde kahkahanı ettin meze? 
Hangi yamyamlara yedirdin o masum rüyamızı? 
Hangi mahluklar çiğnedi el değmemiş sevdamızı? 
Hangi bıçak keser şimdi benim biriken hıncımı? 
Hangi mermi dağıtır insanlara olan inancımı? 
Hangi bekçi, hangi polis artık zapteder beni? 
Ve! .. Hangi su bağışlatır? 
Hangi musalla temizler seni? 
Bu Nasıl Ayrılık? ...



Geçiyor önümden sirenler içinde 
Ah eller üstünde çiçekler içinde
Dudağında yarım bir sevda hüznü
Aslan gibi göğsü türküler içinde
Rastlardım avluda hep volta atarken
Sigara içerken yahut coplanırken
Kimseyle konuşmaz dağ gibi titrerdi 
Çocukça sevdiği çiçeği sularken
Diyarbakırlıymış adı bahtiyar
Suçu saz çalmakmış öğrendiğim kadar
Geçiyor önümden gülyüzlü bahtiyar
Yaralıyım yerde kalan sazı kadar
Beni tez saldılar o kaldı içerde
Çok sonra duydum ki Yozgat'ta sürgünde
Ne yapsa ne etse üstüne gitmişler
Mavi gökyüzünü ona dar etmişler
Gazete de çıktı üç satır yazıyla
Uzamış sakalı çatlamış sazıyla
Birileri ona ölmedin diyordu
Ölüm bir yanında hüzünle gülüyordu



Anne ben senin oğlunum
Kanayan bir yurdum var
Anne ben senin oğlunum
Sönmeyen bir umudum var
Ellerimi tutma ne olur
Beni ağlatma ne olur
Anne ben senin oğlunum
Bu kavgaya inancım var
Yaşamak güzeldir anne
Yaşamak senin için
Yaşamak güzeldir anne
Yaşamak yarınlar için
Ölmek yaşamaktır yine
Halkının yüreğinde
Ölmekte güzeldir anne
Ölmek özgürlük için
Anne seni seviyorum
Sana ihtiyacım var
Anne seni seviyorum
Ciğer delen bir acım var



Yağmurlu ve upuzun bir yolu düşe kalka yürümeye çalıştım.
Ve inanılamayacak kadar duygusal bir geçmişimiz oldu seninle.
Üstelik biz bunu bir ömür boyu sürüp gider sanmıştık.
Beni tutma öyle sahnelere gelemem, beni tutma çok kötü yanılırsın.
Yıllardır öyle biriktim, öyle gerildim ki,topyekün boşalır toz olur dağılırsın.
Sen benim en ince dilimde türkümü çaldın
Sen benim en ücra duygularımı talan ederek beslendin
Her şeyin merkezi sendin ve her şey senin etrafında dönerdi.
Bar köşelerinde tükenip kaldırımlarda ararken kendimi,                                 Gelip sana sığınırdım.,umutlarım bir kez daha sönerdi.
Beni tutma şantajlara boyun eğmem.
Beni tutma hırsımdan çatlarım.
Yıllardır öyle sabrettim öyle doldum ki, 
Şimdi yanardağlar gibi birden patlarım.
Bir yavru serçe hayata bağlanır gibi ağzım açık bağlandım sana,
Bir topal karınca yuvasına yaklaşır gibi, titredim ve heyecanlandım,
Bu akşam çekip gitme adına bütün ömrümü ve seni sildim.
Bir tuhaf senaryoydu ve bu senaryoda zavallı bir figürandın sadece, anlatamam
Kumlara yazılmış sözcükler kadar kısacıktı ümidim.
Ve anladım ki bir takım şeyleri ben ilk dalgada yitirmişim.
Beni tutma ben senin dizlerine çökemem
Beni tutma ellerinde kalırım, kırılırım
Yıllardır öyle daraldım öyle bunaldım ki; 
Şimdi bir saniye bile oyalarsan çıldırırım.
SEN, kalbimi emanet edecek kadar güvendiğim, dost bildiğim.
SEN, bir lokmayı bile hazmedemeyip birlikte yediğim.
Yatalak olsan altına yapsan bile iğrenmeden, alırdım dediğim
Bu nasıl insanlıkmış, bu nasıl arkadaşlıkmış, bu nasıl vefaymış
Bu nasıl acıymış ulan bu nasıl vicdansızlık, bu nasıl cefa
Beni tutma gazabım yakar ellerini, beni tutma hurdahaş olursun.
Yıllardır öyle kırıldım, öyle küstüm ki,bir ah ederim kaskatı kesilir taş olursun.
Ben şimdi gözüne sokuyorum dünyaya,ama sen körsün ısrarla görmüyorsun
Ben şimdi beynine sokuyorum hayatı, bir türlü algılamak istemiyorsun.
Hala o aptal köşende oturup, beni öngörülerinle yargılamak ne kolaymış.
Peki! gördüklerimi gördün, yaşadıklarımı yaşadın mı SEN! 
Peki devrik heykellerin önünde düşsüz yanılgıları o yüce gururlarıyla,
Yoksul fakat dürüst bir mızrak gibi dimdik duranların acısını yaşadın mı SEN! 
Beni tutma gömleğim kan içinde, beni tutma darmadağın olursun
Yıllardır öyle çok yedim öyle çok doydum ki
Şimdi bir tükürürüm kaskatı olur rezil olursun
Ey kir içinde yüzenler, herkesin atına binenler 
Ey sürünenler, ey bölenler, bölünenler,
Herkesi birbirine düşürüp, sinsice sevinenler
Ey gençliğimi harcayanlar, ey kağıttan kaplanlar, zavallı sıçanlar.
Ey ciğeri beş para etmezler, ey sıkıyı gördü mü fellik fellik  kaçanlar
Ey darbe kaçkınları, orta yolcular, dönekler, sümüklü böcekler 
Ey ispiyoncular, bozguncular, medya çömezleri yüzü yırtılmış köçekler, ibneler
Beni tutmayın ulan burama geldi dayandı.
Beni tutmayın bozarım bu kirli numaranızı
Yıllardır öyle çok sömürdünüz, öyle çok kan kusturdunuz ki
Ulan bir şarjöre diz çöktürürüm ALAYINIZI! .......



Vakit tamam! .. seni terk ediyorum.
O bütün alışkanlıklardan
Ve bütün sıradanlıklardan öteye,
Yorumsuz bir hayatı seçiyorum.
Doyamadım inan,
Kanamadım sevgiye...
Korkulu geceleri sayar gibi,
Deprem gecesinde bir yıldız,
Birdenbire kayar gibi; 
Ellerim kurtulacak ellerinden,
Bir kuru dal, ağacından
Çatırdayıp kopar gibi...
Aşksa bitti...
Gülse, hiç dermedik.
Bul kendini kuytularda, hadi dal! 
Seninle bir bütün olabilirdik...
Hoşça kal gözümün nuru,
Hoşça kal...
Vakit tamam! .. seni terk ediyorum.
Bu, kırık ve incecik
Bir veda havasıdır.
Tutuşan ellerimden
Parmak uçlarına değen sıcaklık,
İncinen bir hayatın yarasıdır...
Kalacak tüm izlerin hayatımda.
Gözümden bir damla yaş,
Sızlayıp resmine aktığında; 
Bir yer bulabilsem keşke
Bir yer, seni hatırlatmayan; 
Kan tarlası gelincik şafağında...
Ölümse, korktun.
Savaşsa, hep kaçtın...
Vur kendini kuşkularda, hadi al! 
Sen bir suydun oysa,
Sen bir ilaçtın...
Hoşça kal canımın içi,
Hoşça kal...



Artık seninle duramam
Bu akşam çıkar giderim
Hesabım kalsın mahşere
Elimi yıkar giderim
Sen zahmet etme yerinden
Gürültü yapmam derinden
Parmaklarım üzerinden
Su gibi akar giderim 
Artık sürersin bir sefa
Ne cismin kaldı ne cefa
Şikayet etmem bu defa
Dişimi sıkar giderim
Bozar mi sandın acılar
Belaya atlar giderim
Kurşun gibi mavzer gibi
Dağ gibi patlar giderim
Kaybetsem bile herşeyi
Bu aşkı yırtar giderim
Sinsice olmaz gidişim
Kapıyı çarpar giderim
Sana yazdığım şarkıyı
Sazımdan söker giderim
Ben ağlayamam bilirsin
Yüzümü döker giderim
Köpeklerimden kuşumdan
Yavrumdan cayar giderim
Senden aldığım ne varsa
Yerine koyar giderim
Ezdirmem sana kendimi
Gövdemi yakar giderim
Beddua etmem üzülme
Kafama sıkar giderim



Uçtum ateş üstüne 
Dağlansın diye sızım 
Sorma halim ne olur 
Yoruldum anlamsızım
Yağmur doldu içime 
Acım sigarasızım 
Uyuyor musun anne 
Ben geldim vefasızım 
Suç oldu suç üstüne 
Her şarkım her yazım 
Vuruştum türkülerle 
Kanla beslendi sazım
Bir rüzgarın önünde 
Kaçağım kuralsızım 
Duyuyor musun anne 
Yalnızım çok yalnızım
Ah dağılsam dizine
Uyusam doymaksızım 
Sabah olmasa gece 
Kaçmaktan dermansızım
Sür beni gül yüzüne 
Ki sende kalsın sızım 
Ağlıyor musun anne 
Gidiyor hayırsızım.
(Almanya 13.02.2001)



Pencereden baktığımda görüyorum
Senin yüzün incir yaprağında
Senin ürkekliğin duvar üstünde yürüyen
Bir kedinin kıvraklığında
Aynada dururken görüyorum
Kırmızı öpüşün sol yanağımda
Dişimi fırçalarken senin ağzın
Serin suların berraklığında
Rakı devrilmiş masalarda yokluğun
Veya benden önce kalkıp gitmişliğin
Gece boyu dolandığım barlarda
Sarhoşlara tekrarladığım adın
Balıkçı kahvesinde, çorbacıda, kenarlarda
Dökülmek istemiyorum hayır! ..
Çingene çiçekçiler habire yaltaklandığında
Bilmediğim soruların açtığı çukuru 
Yalanlarla doldurmak istemiyorum
Seni kaybettim galiba
İki taşın arasında kaldım
Bu, benim hatam değildi
Seni ben çook geç tanıdım
Derin acılar bahçıvanı
Yüreğime ne ektin böyle...
Aşk korkağını bağışlar mı? 
Söyle...
Aramak ne kötü herkeste seni 
Her gözde bulup yanılmak seni
Ah turuncu rüyalar güzeli 
Hem kendini yok ettin 
Hem beni
Başka ne acıtabilir içimi 
Yaşım kırkı devirmişken
Seni böyle patavatsızca sevmişken
Ve, tam aynayı güneşe çevirmişken
Başka ne...
Seni vefasız aşklara bırakıyorum
Yüzümü kırılan bardaklarda ara
Düşünme ben ne olurum
Sanırım bi daha onarılmaz
İncinen gururum



Sakin göllerin kuğusuyduk,
Salınarak suyun yanağında.
Ve okşayarak nilüfer saçlarını gecenin.
Sonumuzun adım-adım
Yaklaştığını görürdük...
Yarılan ekmeğin buğusuyduk; 
Paylaşılan zeytin tanesinin,
Yüzümüze saldıran yağmur avanesinin.
Biz hep üşüyen burnumuzu
Avucumuzda hohlayarak yürürdük.
Hiçbir hesabımız yoktu kimseyle.
Hiçbir aykırı yanımız,
Hiçbir yalanımız...
Gözüm yaşarıyor,
Yüreğim kanıyor...
Olmasaydı sonumuz böyle! ..
Biri, saksımızı çiğneyip gitti.
Biri, duvarları yıktı,
Camları kırdı.
Fırtına gelip aramıza serildi.
Biri, milyon kere çoğaltıp hüzünleri
Her şeyi kötüledi,
Bizi yaraladı...
Biri şarabımızı döktü,
Soğanımızı çaldı.
Biri, hiç yoktan vurdu,
Kafeste garip kuşumuzu! 
Ciğerim yanıyor,
Yüreğim kanıyor...
Solmasaydı gülümüz böyle! .
Dağlarda çoban ateşiydik,
Sarmalayarak acı bir sevda masalını
Ve hıçkırarak
Hırçın rüzgârların kavalını...
Namlunun, bağrımıza
Sinsice sokulduğunu bilirdik...
Ceylanın pınara inişiydik,
Vedalaşan birkaç damla gözyaşının; 
Tenine kan bulaşan
O masum çakıl taşının...
Oysa biz dualarımızda hep
Birbirimizden daha önce
Ölmeyi dilerdik...
Bazı sorumluluklarımız vardı,
Hayata ilişkin.
Bazı basit sorularımız,
Anlaşılır bazı sorunlarımız...
Göğsüm daralıyor,
Yüreğim kanıyor...
İncinmeseydi gençliğimiz böyle...
Birer yolcuyduk,
Aynı ormanda kaybolmuş.
Aynı çıtırtıyla ürperen birer serçe.
Hep aynı kaderde buluşurduk
Sevmeye tutuklu gibi...
Birer tomurcuktuk hayatın kollarında.
Birer çiğ damlasıydık,
Bahar sabahında,
Gül yaprağında...
Dedim ya,
Hiç yoktan susturuldu şarkımız! 
Yüreğim kanıyor,
Yüreğim kanıyor...
Bitmeseydi öykümüz böyle! ..



Şu dağlarda kar olsaydım
Bir asi rüzgar olsaydım 
Arar bulur muydun beni 
Sahipsiz mezar olsaydım
Şu yangında har olsaydım
Ağlatıp bizar olsaydım
Belki yaslanırdın bana
Mahpusta duvar olsaydım
Şu bozkırda han olsaydım
Yıkık perişan olsaydım 
Yine severmiydin beni
Simsiyah duman olsaydım
Şu yarada kan olsaydım 
Dökülüp ziyan olsaydım
Bu dünyada yerim yokmuş
Keşke bir yalan olsaydım



Yüzlerce soğuk namlu üzerime çevrildi, 
Yüzlerce demir tetik aynı anda gerildi! 
Anne, beni söğüdün gölgesinde vurdular, 
Öpmeye kıyamadığın oğlun yere serildi. 
Üşüştü birer birer çakallar üzerime, 
Üşüştü her bir yandan göğsüme, ciğerime. 
Anne, beni leş gibi yiyip talan ettiler, 
Teşhis edilmek için savurdular önüne. 
'Yeryüzündeki acıların 
Hepsini, hepsini tattım!' 
Heder oldum, ekmeğime tütün kattım! 
Beni milyon kere yaktılar üstüste. 
Bir Anka kuşu gibi anne, 
Kendimi külümden yarattım. 
Geceler tanır beni; konarım göçerim ben. 
Geceler tanır beni; kan damlar içerim ben. 
Anne, sen beni unut. Karanlığın bağrında 
Kırmızılar ekerim, siyahlar biçerim ben. 
Suçüstü yakalandım bölüşürken kalbimi, 
Suçüstü, kelepçeyle yardılar bileğimi. 
Anne, ben diyar diyar umudun savaşçısı, 
Bir tutam sevgi için dağladım gözlerimi. 
Prometeus'tum, çiviyle çakılırken taşlara 
Ciğerimi kartallara yedirdim. 
Spartakus'tüm, köleliğin çığlığında. 
Aslanlara yem oldum, tükendim. 
Kör kuyuların dibinde Yusuf'tum, 
Kerbela çölünde Hüseyin. 
Zindanlarda Cem Sultan, sehpada Pir Sultan. 
Kaçıncı ölmem, kaçıncı dirilmem bu? 
'Tanrılardan ateş çaldım,' 
Yüzyıllarca tutuştum, üstüste yandım. 
Bir Anka kuşu gibi anne, 
Kendimi külümden yarattım.



Baba bugün üşüyorum
Karda kaldım üşüyorum
Anama deyin sıcak bir çorba koysun
Üstümü ört baba üşüyorum
Behey babam dalmış babam 
Sigarayı sarmış babam
Şapkasına hicran dökmüş
Kibrit gibi yanmış babam
Baba bugün alır dağlar
Bu dert beni alır dağlar
Şehirlere sığmaz oldum 
Fazla sürmez alır dağlar
Baba bugün ağlıyorum
Darda kaldım ağlıyorum
Duaların üzerimden eksik etme
İçim yandı ağlıyorum



Biz üç kişiydik; 
    Bedirhan, Nazlıcan ve ben
Üç ağız, üç yürek, üç yeminli fişek...
Adımız bela diye yazılmıştı dağlara taşlara, 
    Boynumuzda ağır vebal, koynumuzda çapraz tüfek...
El tetikte kulak kirişte
    Ve sırtımız toprağa emanet...
Baldıran acısıyla ovarak üşüyen ellerimizi, 
    Yıldız yorgan altında birbirimize sarılırdık.
Deniz çok uzaktaydı
    Ve dokunuyordu yalnızlık.
Gece uçurum boylarında, 
    Uzak çakal sesleri
Yüzümüze, ekmeğimize, 
    Türkümüze çarpar geçerdi.
Göğsüne kekik süredi Nazlıcan, 
    Tüterdi buram buram.
Gizlice ona bakardık, 
    Yüreğimiz göçerdi...
Belki bir çoban kavalında yitirdik Nazlıcan'ı, 
    Ateşböcekleriyle bir oldu kırpışarak tükendi.
Bir narin kelebek ölüsü bırakıp tam ortamıza, 
    Kurşun gibi, mayın gibi tutuşarak tükendi...
Oy Nazlıcan vahşi bayırların maralı, 
    Nazlıcan saçları fırtınayla taralı, 
Sen de gider miydin böyle yıldızlar ülkesine, 
    Oy Nazlıcan oy can evinden yaralı...
Nazlıcan serin yayla çiçeği
Nazlıcan deli dolu heyecan
Göğsümde bir sevda kelebeği
Nazlıcan ah Nazlıcan...
Artık yenilmiş ordular kadar
    Eziktik, sahipsizdik
Geçip gittik, parka ve yürek paramparça, 
Gerisi ölüm duygusu, gerisi sağır sessizlik, 
Geçip gittik, Nazlıcan boşluğu aramızda...
Bedirhan'ı bir geçitte sırtından vurdular...
Yarıp çıkmışken nice büyük ablukaları, 
Omuzdan kayan bir tüfek gibi usulca, 
    Titredi ve iki yana düştü kolları....
Ölüm bir ısırgan otu gibi sarmıştı her yanını
Devrilmiş bir ağaçtı ayışığında gölgesi
Uzanıp bir damla yaş ile dokundum kirpiklerine
    Göğsümü çatlatırken nabzımın tükenmiş sesi...
Sanki bir şakaydı bu, birazdan uyanacaktı, 
    Birazdan ateşi karıştırıp bir sigara saracaktı
Oysa ölüm sadık kalmıştı randevusuna ah
    O da Nazlıcan gibi bir daha olmayacaktı...
Ey Bedirhan; Katran gecelerin heyulası, 
    Ey Bedirhan; Kancık pusuların belası
Sen de böyle düşecek adam mıydın konuşsana, 
    Ey Bedirhan ey mezarı kartal yuvası...
Bedirhan mor dağların kaçağı
Bedirhan mavi gözleri şahan
Zulamda suskun gece bıçağı
Bedirhan ah Bedirhan...
Biz üç kişiydik
    Üç intihar çiçeği
Bedirhan, Nazlıcan ve ben
    Suphi...



İşte gidiyorum...
Karşılıksız bir aşka kurban ettim ömrümü! 
İşte gidiyorum, 
Toprak alsın benim de bu hazin öykümü...
İşte gidiyorum... gurbet yorgunu gövdemi, 
Çukura kim indirecek? 
İşte gidiyorum, 
Bu menfur cinayeti, şimdi çıkıp kim üstlenecek? 
Çürüdü gözlerim, 
Çürüdü yüreğim, bu yağmurlu şehirde.
İşte gidiyorum, 
Beni kaldırın, hicranım kalsın teneşirde.
Size, yüzyıllardır sesini kaybetmiş
Bir türküyü söyleyecektim; 
Ve bir yayla rüzgarı şefkatiyle
Kirpiğinizin ucundan öpecektim...
Bir masum türküydü sadece
Yüz binlerce mağdurun gönlünde; 
Belki söyleriz hep birlikte
Belki... mahşerin birinci gününde.
Nasıl sevmiştim hepinizi, 
Nasıl böyle oldu akıbetim? 
Ve nasıl çöle döndü, 
O benim gül-gülistan memleketim? 
İşte gidiyorum, 
Hiçbiriniz, hiçbir dilde beni anlamadınız.
Ben başımı verdim, sizinse
İnsafsız bir linç oldu karşılığınız.
İşte gidiyorum, 
Penceresiz bir dünyanın bilinmez labirentine...
İşte gidiyorum, 
''Saçlarındaki yıldızları artık koparabilirsin anne! ''
Sonunda kaptırdım gönlümü
Ölüm denen o kaypak türküye.
Ve işte kurtuldun benden
Şen olasın ey sevgilim; Türkiye! 
Elbet benim de vardı, 
Kendime ve yurduma dair umutlarım.
Belki bıraktığım yerden sürdürür; 
Dostlarım, karım ve çocuklarım...
Çatladı yüreğim, çatladı sazım.
Demek ki böyleymiş yazım.
Sizlere armağan olsun
Sizlerden ödünç aldığım bu yürek sızım.
Bu nasıl hapis Tanrım
Sabah-sabah bu ne hikmet, bu ne sis? 
Kalbime son mermiyi sıkmak
Sana mı düştü, ey güzel Paris? 
İşte gidiyorum, 
Kalmadı söyleyecek son bir sözüm.
Dediğiniz gibi olsun be! 
Dediğiniz gibi olsun gözüm! 
İşte gidiyorum, 
Tükenmişti inancım, bu nankör hayata dair.
Belki benim için birkaç mısra döktürür
Hayaloğlu diye bir şair! ..



Ay doğarken bir söğüdün ardından
Göl yüzünde sisli bir esinti ile
Akşamın göğsüne hüzün serperek
Ve Yağmurdan geceye çiçekli perdeler çekerek
Beni düşün, Beni düşün, UNUTMA
En umarsız en umutsuz günümde
Bağrına bir yumruk çökeldiğinde
Ve dağların mazlum ateşi
O güzelim saçlarına cayır cayır yanıp ulaştığında 
Beni düşün, Beni düşün, UNUTMA
Beni düşün bir kavganın içinde
Helal bir ekmeğin peşinde
Ve kurtlardan arta kalmış yüreğimin
Can çekişen o son parçasınıda, sana sakladığımı bil
Bil ki haykırırcasına bu esir gövdemi yakarcasına
Kavuşmak için o serin bağrına
Ateşten bir yol arıyorum
Kar yağarken mor dağların ucundan
Sol yerinde sessiz bir inilti ile
Yastığın yüzüne yaşlar dökerek
Ve Akşamdan gizlice bir ah çekerek
Beni düşün, Beni düşün, UNUTMA
Kan kızılı bir gelincik seherinde
Sırtıma kahbe bir hançer indiğinde
Ve bu gencecik ve bu hemencecik ölüm
Çığırtken bir gazete başlığında
Çığlık Çığlık sana kavuştuğunda
Beni düşün, Beni düşün, UNUTMA
Beni düşün şehre her yağmur yağdığında
Islak ve kırılgan bir türkünün içinde
Göğsünden dudaklarına, doğru sancılı bir isyan kabardığında
Bastırarak kalbini avuçlarınla
Sesini okşadığımı bil
Bil ki yalvarırcasına, uzayan yollara dağılırcasına
Sonsuz bir mahşerin ortasında
Bir zemzem suyu gibi seni seni özlüyorum



Yüreğini bana bırak sevdiğim 
tadında kalsın herşey
mavi kalsın sahaflar
büksün boynunu eski dergiler
git
menzilden alınmış seherlerin var yaşanacak
sesin var
bahar gibi akan yüreklere
umutların
göğün var senin yıldızlarla dolu
git
eylül gözlerin var senin 
zümrütten
adında nilüferler yaşar
yüzünde ay doğar
alnında zührem parlar engin mavilerden
yeşil doruklara şarkılar kondurursun
gölgesini öpmeye gelirim akşamüstü
hatıralarının
git
uğrunda ölecek köleyi
bir bıçkın kader vuruşuyla tarumar
bırak yüreğini bana sevdiğim
uğultusu olurum kıyametin
çırpınışı çaresizliğin
kanadına tutunurum umudun
ve gittiğin yollara
boyun büker
yetim yetim bakarım
git sevdiğim
gözün kalmasın arkada
sen gidince adını bestelerim
binbir makamda
git sevdiğim 
git sevdiğim



Aşiret çocuğuyam adım Küheylan
Kızılca kıyamet yaylasında doğmuşam
Koyaklarda kartal uçurmuşam, kurt kovalamışam, adam vurmuşam
Onursuz yaşanmaz demişem
Rezil rüsva etmemişem kendimi böceklere
Yavri yavri
Bu yüzden dik bakaram adamın yüzüne
Bu yüzden böyle hoyrat kalmışam
Asi bir Küheylanam
Anam rüzgar, babam gurbet
Bin yıldır bu koğuştayam
Diz çöktürmez beni hasret
Seni sevmişem
Bir kekliğin sesini üzmekten sakınır gibi
Seni sevmişem
Gururlu dağ çiçeklerini göğsüme takınır gibi
Ben sazımı kılçadırların boynuna asıpta öyle gelmişem buraya
Yavri yavri
Ölürsem iradi ölürem
Harlanmış bir kılıca alnımla dokunur gibi
Asi bir Küheylanam
Gözlerini benden ayırma
Kırılıp düşerem sonra kimse bakmaz yarama
Bana ne getirmişen Cico
Karda çürümüş sümbül soğanlarımı
Yoksa tozkaldıran taylarımı
Dargeçitlerdemi kanatmışan
O göçebe sevdamızın yamacına 
Şimdi kimler konmada söyle
Yavri yavri
Söyle kınalı kuzun nerde
Onu hangi soysuzun sürüsüne katmışan
Asi bir Küheylanam
Mahmuz vurma döşüme
Delerem bu duvarları delerem
Jandarma kavuşmaz peşime
Benki dipsiz uçurum boylarında 
Paramparça olmuş ölmemişem
Benki huysuz nehir yataklarında
Yaralarımı çamurla sıvamışam
Nasıl sığaram düşündünmü
Şu altı adımlık tosbağa voltasına şimdi
Yavri yavri 
Dağları çıldırtan öykümü
Ben bu demirlere dişlerimle yazmışam
Asi bir Küheylanam
El süremezler yeleme
Bırak yırtılayım bırak, gem vurma benim dilime
Hüznün duvarlarında
Sıvası dökülmüş bir yer vardır bilirmisen Yavri
Bilirmisen çiçekler çentik çentiksolar
Bu gevur ölüsü akşamlarda
Bırak gözyaşlarımın açtığı çukurlar öylece betonda kalsın
Donansın peşime bi metelik etmez bu sırtlan adımları.Donansın
Yavri yavri
Şapkam namusumdur
Koma buralarda koma
Tespihim dağılmasın
Asi bir Küheylanam
Kesmez beni bu acılar
Beni vursada bu puştlar
Ancak sırtımdan vururlar



Bazen acı dinmez, bazen de yağmur
     Sevgilim gülümse, her şey unutulur
     Suskunuz bu akşam üstü
     Hasrete yanmışız, neylersin
Bir gün, bu mahzun sevdadan geriye
Kalırsa, sadece o hüzün kalır..
Sen de anladın ki yapa-yalnızız...
Buluşmamız yasak, 
Görüşmemiz uzak...
Devrilmiş kadehler gibi, dönüyor başımız, 
Neylersin...
Ah güzelim, 
İncinmiş bir sesi vardır yağmurun; 
Yanaklarına vurduğunda hissedersin.
Ve bir veda sözcüğü, saçlarına, 
Titreyen bir öpücükle dokunduğunda; 
Bu anı dondurmaya yetmez nefesin.
Bir film sahnesi gibi
Akar gider ayrılık, 
Neylersin...
Biz zaten hiçbir romanda
Kendi hayatımıza rastlamadık.
Bütün şarkılar bizi yanlış anlatmıştı.
Ve bütün bulmacalar yarım bırakılmıştı.
Tenha sokaklarda üşüyüp durdu sırtımız.
Oysa tuttuğumuz balıkları bile
Yeniden denize bağışlamıştık.
Biz, hayata dair
Hiçbir yanlış yapmamıştık...
Neylersin...
Biz bu sonucu haketmedik, 
Hayır, etmedik...
Ömrümüz bu talana lâyık değildi.
Bazen acı vurdu, bazen de yağmur
Hiç gülmedi yüzümüz, 
Hiç büyümedi gülümüz...
Bizi yalnızca akşamlar kucakladı, 
Biliyorsun, 
Sabaha çıkmayan bir yoldu yürüdüğümüz...
Bir gün, bu öykünün sonuna gelince
Ansızın desem ki: hoşça kal canım! 
Unutursun, 
Mecburen unutursun...
Yıldızlar söner, bu aşk da biter! 
Bazı gün hatırlayınca, sessizce ağlarız.
Neylersin...
Ah bebeğim, ah..
Kekremsi bir tadı vardır gözyaşının, 
Dudaklarına sızınca farkedersin.
İçindeki vurgun aşklar mezarlığında, 
Ayrılık, ölümden üste yazılınca, 
Gideni durdurmaya yetişmez sesin...
Bir inme gibi dolaşır bedeninde pişmanlıklar, 
Neylersin...
Biz zaten hiçbir sinemaya
Tam vaktinde yetişemedik.
Bütün vapurlar bizden önce kalkmıştı.
Ve bütün biletler biz gelmeden satılmıştı.
Boşuna telaşlarda yorduk günlerimizi.
Oysa Nuh'un Gemisi'nde bile
Bize yer kalmamıştı.
Ve hiçbir mutluluğa adımız kaydolmamıştı.
Neylersin...
Biz bu aşkı sürdüremezdik, 
İnan, sürdüremezdik...
Kalbimiz bu heyecana müsait değildi.
Bize hep acılar kaldı, bize hep yağmur...
Unutmasan bile artık
Unutur gibi yapacaksın.
Ve buruşturup-buruşturup attığım kağıtlarda, 
Hiç bitiremediğim
Bir şiir olarak kalacaksın...



sen mapusta solan gülsün  her yanın duvar
SEN AĞLAMA KAN OLUR BANA O YAŞLAR
sen hayatın küskünüsün acının suskunu
sen yayalada bir baharsın, tarlada rüzgar
içimde sana dair bembeyaz bir sevda var
sen torosta yağan karsın tarlada rüzgar
SAKIN ESME TOZ OLUR KAPANIR YOLLAR
sen eylemin yangınısın hayatın cılgını
tenimde sana dair ürpertiler var
sen munzurda akan çaysın yaylada bahar
SEN GÜLÜNCE GÜL AÇAR YİNE O DAĞLAR
sen sevincin dudağısın sevdanın sapağı
sazımda sana dair esintiler var



Dün gece düşümde can dostu gördüm
Ulu bir çınardan dal verdi bana
Uzandım yüzüne yüzümü sürdüm
Ben zehir istedim bal verdi bana
Dağ yanarsa yağmur çiser mi dedim
Ten yanarsa rüzgar eser mi dedim
Can yağarsa canan küser mi dedim
Çağırdı yanına el verdi bana
Can dostum dostum kül verdi bana
Ben aşkı sırtıma vurdum da geldim
Hasretin acısını çöl verdi bana
Can dostu görünce eridim bittim
Yüreğime ateş kül verdi bana
Can dostum dostum kül verdi bana
Aşk olmazsa kalem yazar mı dedim
Dost olmazsa gönül tozar mı dedim
Hayaloğlu sana kızar mı dedim
Yanağımdan öptü gül verdi bana
Can dostum dostum gül verdi bana



Bu sarkı senin al dinle 
Usulca dokun sesime 
O minicik ellerinle
Babanı unutma yavrum
Yağmurlar rüzgarla barışır
Yağmurlar çimenle öpüşür
Belkide uçurum kavuşur
Babanı unutma yavrum
Bir gün tutuşup kavgaya
Kalbin hırpalandığında
Söküp verebilirim sana
Babanı unutma yavrum
Hasta iken yataklar içinde 
O hayın sokaklar içinde 
Sorgular yasaklar içinde
Babanı unutma yavrum
Sen benim için üzülme
Bakınca suskun resmime
O körpecik yüreğinle 
Babanı unutma yavrum
Bir gün duyarsan dağlarda
Ölüm haberleri radyoda
Bende olabilirim orda
Babanı unutma yavrum



Dün sahilde karşılaştık...
Biran gözüm ısırdı,sonra birden tanıdım
Düşmemek için zor tuttum kendimi
Bacaklarım titredi,bir ağaca yaslandım...
Yırtılan bir mektup gibi
Sisli hatıraların gerisinden bakıyordu..
Eski bir sevdanın durulmamış nehirleri
Çırpınarak yüreğime akıyordu.
Hatırladığım bir sonbahar günüydü,
Karşımızdaki yeni eve taşındılar
Bütün gün bakışıp duruyorduk
Gözleri sanki birer kurşundular!.
O zamanlar ben, zıpkın gibi bir çocuktum;
Liseye yeni başlamıştım
Onun saçlarını geriye savurup
Çapkınca gülümsemesinden hoşlanmıştım..
Ne zaman cama çıksam, karşı balkonda
Itırlı bir çiçek gibi tütüyordu
Ne zaman buluşalım desem, olmaz diyordu
Mektuplaşmak ona yetiyordu..
Bir Temmuz akşamıydı, unutmam
Yazlık sinema daha yeni dağılmıştı;
Bahçe kapısında sıkıştırıp öpmüştüm,
İçeri kaçıp saatlerce ağlamıştı..
Sonraları çok kanuştuk, gezdik
Bazen ağlaşıp bazen gülüştük
Çılgın gibiydik, her fırsatta buluştuk,
Uluorta öpüştük, herkesin diline düştük..
Ailesi baş edemedi, Mersin deki halasına gönderdi
Hiç arayıp sormadım
Ben osıralar devrimci oldum.
Mahalleden ayrılıp yıllarca evede uğramadım..
Dünyam değişmişti artık
Memleketin gidişatını hiçmi hiçbeğenmiyordum
Forumlara,yürüyüşlere katılıyor,
Durmadan şiir okuyup,ajitasyon çekiyordum..
Ah o gençlik rüzgarı ah..
Ezilen insanları tek başıma kurtaracağmı sandım 
Anarşik bir eylem sırasında
Seken  kurşunlarla bacağımdan yaralandım...
Ameliyatın ardından yıllarca yattım içerde,
Dosyam bir hayli kabarmıştı..
Beni o nemli koğuşlarda
Vefakar anamdan başka hiç kimse aramamıştı..
İçerden çıkınca onu sordum
Bir astsubayla evlenip buradan gitmişti..
Oysa kibrit ağusuyla koluma dağladığım
İsmi hala silinmemişti...
Hayat devam ediyordu
İçkiye vurmuştum, unutmayı denyordum
Pencerenin önünde, kuruyan bir çiçek gibi
Günden güne tükeniyordum..
Anam çökmüştü artık,ölmeden mürüvvet istiyordu
Bazan oturup dertleşirdik..
Kimsesiz bir kadın varmış,körmüş, olur demiş
Bende fazla uzatmadım,evlendik.
Geçmişe ait ne varsa; mektuptu,resimdi.
Bir bir ayırıp yaktım ateşte.
Nasıl gittiğini sorarsanız, ne bileyim,
Kör-topal gidiyor işte..
Ne varki, o hırçın saçları hepyüzüme savruluyor
Balkona her baktığımda.
Pişmanlık, bir eski yara gibi
Hala kımıldayıp duruyor onu hatırladığımda.
Biiyorum, onunla olsaydım
böyle kavga edip durmazdım yüreğimle.
Biliyorum, bu sevdayı ben yıktım,
Ben öldürdüm bu hoyrat ellerimle.!
Dün sahilde karşılaştık 
Bir an boş bulundum,sendeler gibi oldum 
Öyle bir baktı ki, ben o gözlerde
Bir ömrün bütün acılarını buldum...
Bir şeyler söylemek ister gibiydi
Başını eğip, gitti çocuklarının yanına
Nedendir bilmiyorum, fakat 
Gimek istemedi sanki, kocasının koluna.
Ardından koşup durduramadım, ona soramadım
Öylece dona kaldım.
Çünkü o anarşik eylemden beri
Ben artık deynekli bir topaldım!...



Üstüm başım toz içinde 
Önüm arkam pus içinde 
Sakallarım pas içinde 
Siz benim nasıl yandığımı 
Nerden bileceksiniz.
Bir fidandım deriildim 
Fırtınaydım duruldum 
Yoruldum çok yoruldum 
Siz benim neler cektiğimi 
Nerden bileceksiniz.
Taş duvarlar yıkıp geldim 
Demirleri söküp geldim 
Hayatımı yıkıp geldim 
Siz benim neden kaçtığımı 
Nerden bileceksiniz.
Gökte yıldız kayar şimdi 
Annem beni anar simdi 
Sevdiğim var kanar şimdi 
Siz benim niye içtiğimi 
Nerden bileceksiniz.
Bir pınardım kan oldum 
Yol kenarı han oldum 
Yanıldım ah ziyan oldum 
Siz benim neden sustuğumu 
Nerden bileceksiniz.
Ben ardımda yas bıraktım 
Ağlayan bir eş bıraktım 
Sol yanımı boş bıraktım 
Siz benim kime küstüğümü 
Nerden bileceksiniz.
(Almanya 13.02.2001)



Dağların dorukları dumanlı olur
Geriye dönmez savaşçılar...
Fırtınayla yıkanmıştır ömürleri
Karla yıkanmıştır yüzleri...
Bu yüzden asla vedalaşmaz
Ve kılıçlarında taşırlar şiiri! .
Bu yüzden sevdaları mahzundur
Yürekleri kallavi! 
Alınları ihanet vurgunudur.
Gözleri intihar mavi...



Çocukluğum çıraklıkta geçti, kir-pas içinde
Gençliğim korsan yürüyüşlerde, mitinglerde
Hapse erken düştüm.. copla erken tanıştım
Küçük voltalardan bıktım, usandım
Şimdi uçsuz bucaksız ovalarda
Adımlarımı saymadan, geriye dönüp bakmadan
Usanmadan, bıkmadan
Deli taylar gibi koşmak istiyorum! 
Ve görüyorsunki aşkı beceremiyorum
Beni kendi halime bırak yavrucuğum
Ben yolumu nasıl olsa bulurum...
Upuzun çayırlarda yalınayak koşmak istiyorum
Saçlarım rüzgara konuk..yüzüm dağlara dönük
Göğsümün çeperini ölümle sınayan esaret
Ve yüreğimi yararcasına zorlayan cesaret
Kıyasıya vuruşsun istiyorum! 
Koşmak.. koşmak istiyorum sevgilim
Dönemezsem affet..
Firari gecelerin uzmanı olmuşum
Bütün istasyonlarda afişim durur
Beni bir çocuk bile bulur! 
Dokunma bana çıldırırsın
Dokunma bana sende ellerin tutuşur! 
Koşmak istiyorum
Eksozların, molozların, yağmaların kıyısından
Onca insafsızlıkların, onca haksızlıkların
Manzarasızlıkların, parasızlıkların
Allahsızlıkların kıyısından
Kimseye ve hiçbirşeye değmeden
Ciğerlerimi yok edercesine koşmak istiyorum! 
Koşmak istiyorum
Şiirimin ve yumruğumun namusuyla
Kavgaya karışmadan, tutuklanmadan ve küfür etmeden
Kafamı kırarcasına koşmak istiyorum! 
Avucunu son bir defa, ağlamadan tutmak istiyorum 
Gözlerim yüzüne küskün, sazım sevgine suskun.. 
Saati ayrılığa krmuşum olmaz teslimiyet 
ziyan aklımı senle bozmuşum, içerim felaket! . 
Kurşunlara geleyim istiyorum 
Ölmek..ölmek istiyorum sevgilim 
Sağ kalırsam affet
Firari acıların uzmanı olmuşum
Bütün telsizlerde adım okunur
Beni bir korkak bile vurur! .
Dokunma bana fişlenirsin
Dokunma bana, sende yanarsın



Merhaba Nalân... bu sen misin, 
Yoksa sen mi sandım; 
Biri çimdiklesin beni...
Şöyle ışığa gel de göreyim, 
Beni dümdüz eden, 
O yalandan da yalan gözlerini...
Merhaba Nalân...
Amortiden mi çıktın güzelim? 
Bak yine şapşal ettin bizi...
Oysa ne güzel unutmuştuk
Ve ne güzel sona ermişti, 
O gerzek pembe dizi! ..
Hani, son bölümde sen yamuk yapıp
Fabrikatör Nubar Bey'in
Tarabya köşküne gitmiştin...
Hani, arkadaşım Halit Akçatepe'nin yanında
Beni acayip refüze etmiştin...
Ve işte o an gözümde, 
Eskicinin bile almadığı
Bir eski eşya gibi, bitmiştin! ..
Merhaba Nâlan..
Pişmanlıklar denizinin biletsiz yolcusu...
Merhaba, artist olma hayallerinin
İkinci sınıf karakter oyuncusu! ..
Vay anasını sayın seyirciler, 
Vay anasını be... vay anasını! ..
Bak, şimdi ağlarım ha, 
Tez kapatsın biri, 
Gözlerimin bozuk vanasını! ..
Oysa, o zehir kusan fabrika yolunda
Beraber ıslanmıştık biz, nice yağmurda.
Ve o gün, Nubar Bey'in çarpıp kaçtığı
Bir hayvancağızdı inleyen, 
Yol kenarı çamurunda.
Ve hep kendine ayırdığın
O bencil yüreğin, 
Bir de o gariban köpeğe sızlamıştı.
Ve ben, ilk defa seni böyle bilmiştim, 
Ve damarlarım ilk defa böyle cızlamıştı! ..
Merhaba Nâlan... merhaba! 
Yoksul mahallemizin en havalı kızı.
Merhaba, yanlış ağlara takılmış
Muhteşem deniz yıldızı! ..
Ben sana bakınca, dolardım bulut gibi
Dolardım da bir türlü yağamazdım...
Sen bana bakınca, 
Bir ağlamak düğümlenir boğazımda, 
Gurur yapar, ağlamazdım...
Ne düşkündüm sana be! 
Hani hayvanlar yavrusunu yalarmış, 
Aynen öyle...
Ne tutkuydu bizimkisi be! 
Hani Ferhat dağları nasıl delermiş, 
Aynen öyle...
Ve o nasıl gidişti be! 
Hani bir tren gelir de üzerinden geçermiş, 
Aynen öyle...
Of Nâlan of! ..
Sen benim neler çektiğimi bilsen, 
Bunu bilmekten ölürdün...
Şu kadarını söyleyeyim:
Hani taş olsan, 
Yani taş olsan; 
Ortadan ikiye bölünürdün...
Gitme Nâlan, dur! 
Tekrar gitme ne olur! ..
Aldırış etme saçma sapan sözlerime.
Yoo... hayır, ağlamıyorum, 
Galiba cıgaranın dumanı kaçtı gözlerime.
Belki de sen haklıydın, 
Bu mahallede ne bahtın açılır, 
Ne de boyun uzardı.
Üstelik annen ölmüştü
Ve sokağınız, 
Acını kaldıramayacak kadar dardı...
Terso gidiyordu herşey...
Milllet işi-gücü bırakmış, 
Aklını bize takıyordu.
Altımızda çul yoktu, 
Üstümüzde dam akıyordu.
Arap kızı camdan bakıyordu...
Sen gittikten sonra ben, 
Hiç sorma...
El attığım her işi, çok geçmedi batırdım.
Çünkü seni unutmanın tek yoluydu; 
Bütün kazancımı şaraba yatırdım.
Ama gelinliğin duruyor.
Baba yadigarı cumbalı evi de satmadım.
Yalanım varsa kalkmayayım şuradan:
Ben seni bir tek gün, 
Bir tek gün bile unutmadım! ..
Merhaba Nâlan, 
Merhaba üzgün melek.
Merhaba kadersizim, talihsizim.
Merhaba titreyen elim, sancıyan belim, 
Ağrıyan dizim, vazgeçilmezim! ..
Ama Necdet Tosun öldü Nâlan, 
Artık yemekleri sen, 
Salatayı da ben yapacağım.
Sami Hazinses kadar olmasa da
Bahçeyi sevdiğin çiçeklerle donatacağım.
Kemal Sunal da öldü Nâlan, 
İyi kalpli amcaları birer-birer uğurladık.
Ve dünya kirlendi, 
Filmler bozuldu
O masum sevdalar yaşanmıyor artık...
Sen varsın, ben varım.
Bir de, acımasız bir dünya var dışarıda...
Esas film şimdi başlıyor, 
Ve bütün koltuklar bomboş bu sinemada! ..
Merhaba Nâlan, merhaba! ..
Sen ortada sıçan, ben şaşkın körebe...
Ulan seviyorum seni be! ..
Ulan, nereden inceldiyse, 
Oradan kopsun be! ..



İstanbul ey İstanbul ey
Ey acıların gözyaşlarının kraliçesi
İstanbul ey İstanbul ey
Ey bozgunların garip çiçeği
Bu akşam yemin ettim
Seni bir daha öpmemek için
Benki bütün duvarlarını, afişlerle donatıp
Yumruğumla kanatmıştım
Rezil bir aşktı
Bütün arkadaşları miting alanlarında
Ve mezarlıklarda bırakmıştım
İstanbul ey İstanbul ey
Acılar kraliçesi
Umudun ve direncin yorgun anası
Ve ey çıldırmak üzere olmanın çamurlu ikonası
Tırnaklarım kopuyor, Görmüyormusun
Bir benmiyim kapılarını şaşıran her yokuşun başında
Bir benmiyim ekmek arasına canına doğrayıp doğrayıp yutan
Bir kedi bile sağarken yüreğini
Telaş içerisinde yavrusuna
Ey acımasız acuze! 
utan şu türbelerinden 
Minarelerinden utan 
İstanbul ey İstanbul ey
Acılar kraliçesi
Savaşın ve bozgunların gariban çiçeği
Ve ey teslimiyete düşmenin o hazin gerçeği
Bayraklarım kanıyor, Sormuyormusun
Kadınlarınki; 
Omuzları hicran, saçları ihanet sarısı
Çocuklarınki; 
Yağmur emiyor yıkılası kaldırımlarından
En ücra genlerime, alyuvarlarıma, 
Kılcal damarlarıma, ruhuma kadar.Bıktım
İliklerime, gömlek ceplerime kadar sızan
Bu Allahsız yağmurundan
İstanbul ey İstanbul ey
Acılar kraliçesi
İhtişamın ve sefaletin çaresiz bacısı
Ve ey çürümenin yok olmanın amansız sancısı
Ciğerlerim çatlıyor, Duymuyormusun
Hangi pencerene çıksam 
O salya sümük pezevenk suratları
Hangi caddene dökülsem
O şangur şungur düş kırıkları
Bütün bu ezginler, tükenenler, yerlere serilenler, tutunamayanlar
Sarsmıyormu seni hiç
Bunca infilak
Bunca isyan çığlıkları
İstanbul ey İstanbul ey
Acılar kraliçesi
Aldanışların ve hüznün yalancı tanrıçası
Ve ey ruhu kirlenmiş gecelerin cilveli yosması
İntihar anı geldi, beni öpmüyormusun, 
Ağlamak istemiyorum, yenildim sana
Hikayenin özeti bu
Bir istimlak gibi ödedim ve çiğneyip geçtin maceramı
Şimdi ben suçlarımı didikleyen bu martı sürüsüyle
Şimdi ben hangi şehirde soğuturum zonklayıp duran bu yaramı
İstanbul ey İstanbul ey
Acılar kraliçesi
İhanetin ve ihbarların arkadan dolaşan bıçağı
Ve ey ödeşmelerin, yüzleşmelerin, erkekçe vuruşmaların kaçağı
Beni harcadın ulan! 
Beni sattın
Utanmıyormusun



Dalyan gibi bir çocuktu
Benim gözümde küçüktü 
Küstü de dağlara çıktı
İner mi inmez mi bilmem
Şimdi dağların tozudur
Belki isyanın sazıdır
Hala kalbimde sızıdır
Diner mi dinmez mi bilmem
Adı Yılmaz kendi Yılmaz
Makamı yok dem tutulmaz
Dağlara soru sorulmaz
İner mi inmez mi bilmem
Mavi gözleri boncuktur
Ölüm korkusu şuncuktur
Azrail atı kancıktır
Biner mi binmez mi bilmem
Parkasına kar yağmıştır
Bir kenarda ağlamıştır
Belki elleri yanmıştır
Söner mi sönmez mi bilmem



Diyarbakır ortasinda vurulmuş uzaırım
Ben bu kurşun sesini nerde olsa tanırım
Bu dağlarda gençliğim cayı cayır yanarken
Ay vurur gözyaşına ben gecede kalırım
Üzülme sen, üzülme başını öne eğme
Gün olur kavuşuruz, dert etme Diyarbakır
Yüreğini dağlama, kanlı bezler bağlama
Bu yangın söner birgün, ağlama Diyarbakır
Diyarbakır yolunda toz olmuş dağılırım
Bu hırçın depremlerle sarsılırım kanarım
Arkadaşların yüzü ağır ağır solarken
Gün doğar yaylalara, kahrımdan utanırım
Ey fırtınalı bayır, ey mazlum Diyarbakır
Dağlarında ateşler, alnında kızıl bakır
Çiğdemler solar gibi, anneler yanar gibi
Dizlerine döküldüm, ağlama Diyarbakır



Hani benim gençliğim nerde
Bilyelerim topacım
Kiraz agacı altında yırtılan gömleğim
Çaldılar çocukluğumu habersiz.
Penceresiz kaldım anne
Uçurtmam tellere takıldı
Hani benim geçnçliğim nerde.
Ne varsa bu gençliği yakan 
Ekmek gibi aşk gibi
Ne varsa güzellikten yana 
Bölüştüm büyümüştüm.
Bu ne yaman çelişki anne 
Kurtlar sofrasına düştüm
Hani benim gençliğim nerde.
Hani benim sevincim nerde
Akvaryumum kanaryam



Seni düşünüyorum seni
Sen ey kavgamın çiçeği
Toprağa su yürürken
Dağlar yeşerirken
Şafağın kızıl okları
Gecenin kalbine dalarken
Seni düşünüyorum seni
Sen ey kavgamın çiçeği
Bana sen öğrettin kavgayı
Seni özlüyorum seni
Sen ey kavgamın çiçeği
Sulara ay düşerken
Dalgalar öpüşürken
Sokağın titrek lambası
Islanan yüzüme düşerken
Seni özlüyorum seni
Sen ey kavgamın çiçeği
Bana sen öğrettin gülmeyi
Seni seviyorum seni
Sen ey kavgamın çiçeği
Seni düşünüyorum seni
Sen ey kavgamın çiçeği
Bana sen öğrettin gerçeği



Bugün yine düsünemiyeceğin kadar başım belada
Köşe başları tutulmuş üstelik yağmur yağmada 
İler-tutar yani yok 
Fişlenmişim adım-eşkalim bilinmekte 
Üstelik göğsümde yani tam şuramda 
Kirli sakkalıyla bir eşkiya gezinmekte 
Başım belada 
Adamın biri vurulmuş sokakta 
Cebinde adresim bulunmuş 
Başım belada 
Tabancamı unutmuşum helada 
Nerden baksan tutarsızlık 
Nerden baksan ahmakça 
Sevdim inanamayacağın kadar seni esmer kız 
Kirpiklerimde çırpınan şu tuzlu gözyaşımda 
İhanetin adı yok 
Neylersin ki çember daralmakta 
Şimdilik hoşçakal yaban çiçeğim 
Yasal mermisiyle bir komser yaklaşmakta...



Yağmurlar içinden ıslandım geldim
Bir kuru değneye yaslandım geldim
Sıcacık çorbana muhtacım inan
Ölümlerden geçtim uslandım geldim
Üşüdü ellerim üşüdü kalbim
Yaban ellerinde taşlandım geldim
Sanki cehennemdi sensizlik bana
Irmaklar içinden sislendim geldim 
Tren yollarında islendim geldim
Kalmadı hevesim kalmadı inan
Yıkandım arındım süslendim geldim
Sana geldim sana kucaklarmısın 
Bilmemki yeniden bağışlarmısın



Suphi bir acaip adam
Suphi benim canım ciğerim
Kimse bilmez nereli olduğunu
Susar akşam oldumu
Bir cebinde das kapital
Bir cebinde kenevir tohumu
Fırtınadan arda kalmış bir teknede tevekkül içinde
Görkemli sakalı ve iğreti parkasıyla gizlediği macerasıyla
Bir acaip adam yaşardı
Akşamları susardı
Ben konuşsam kızardı
Çocuktum evden kaçmıştım
Gelip ona sığınmıştım
Bir sürgün kasabasıydı
Bir eski zamandı, hazirandı
Küçücük bir koydu, sığdı
Burayı keşfeden belki de oydu.
Uzaktan kasabanın ışıkları yanardı
içim anneyle dolardı, ağlardım
Suphi şöyle bir göz atardı,
Gizli bir cigara yakardı
Ağlardı, sonra barışırdık
Ben flüt çalardım, cigara sönerdi ağlardık
Nerden geldiğini bilmezdim,
Kimsesizdi, belki kimliksizdi
Onun macerası onu ilgilendirirdi
Kimseye ilişmezdi
Bir şeylere küfrederdi hep
Tedirgin bir balık gibi uyurdu
Bazen kaybolurdu
Arardım, yağmurun altında dururdu
Bir kalın kitabı vardı, cebinde dururdu, hergün okurdu
Ben birşey anlamazdım
Kapağını seyreder duymazdım
Sakallı bir resimdi, kimdi, ne kadar mütebessimdi
Sordum bir gün Suphi'ye söylediklerini niye anlamıyorum diye
Bildiklerini dedi; yüzlestir hayatla ve sınamaktan korkma
Doğru ile yanlışı o zaman ayırdedebilirsin
Ve onu anlarsın
Sonra gülerdi
Günlerim yüzlerce ayrıntıyı merak etmekle geçerdi
Sonra yine akşam olurdu.
Suphi susardı, ben konuşsam kızardı
Tekneye martılar konardı
Yüreğim Suphi'ye yanardı, ağlardım.
Suphi denize tükürürdü
Gökyüzünü tarardı, ağlardı
Sonra barışırdık
Ben flüt çalardım
Yıldız kayardı, ağlardık.
Bir sürgün kasabasıydı, bir eski zamandı, hazirandı
Çocuktum, evden kaçmıştım, gelip ona sığınmıştım
Bir gün aksilik oldu
Annem beni buldu
Suphi kaçıp kayboldu
Kasaba calkalandı, olay oldu
Ben sustum, kanım dondu
Polisler onu yakaladığında tekti
Felaketti
Herkes meydanda birikti
Karakoldan iceri girerken sanki mağrur bir tüfekti
Ansızın dönüp bana baktı
' Anladın mı ? ' dedi.
Anladım dedim anladım
Ve o günden sonra hiç bir zaman hiç bir yerde
Hiç ağlamadım...



Beni görünce kaçma ne olur
Ceylan ben seni vuramam
Saklananıp beni süzme ne olur
Ceylan ben seni vuramam
Tenhalarda bir gölgeyim
Kimse bilmez ben nerdeyim
Zalim bir avcı degilim 
Ceylan ben seni vuramam
Dağlarda gezer dururum 
Akşam olur kaybolurum
Belki bende vurulurum 
Ceylan ben seni vuramam
Vuramam vuramam 
Ceylan ben seni vuramam



yüzümden firar etti gözlerim
şimdi bir denize bakıyorlar
dört duvar arasında kalmışım
yanımdakiler öyle diyorlar
kafamı çarptığım ranzanın demiri
ciğerlerimi emen soğuk duvar
saçımdaki karları çoğaltmışım
yanımdakiler öyle diyorlar
görüş günüm olmadı henüz
daha yeni başlıyor büyük acılar
ve daha epey ağrıyacakmışım
yanımdakiler öyle diyorlar
seni görmeyeceğim artık
zaten tamamlanmıştı anılar
ihtimal sabah alınırmışım
yanımdakiler öyle diyorlar
gözlerime iyi bakarsın umarım
günde  milyonlarca kez seni ararlar
diğer tüm hisleri bırakmamışım
yanımdakiler öyle diyorlar 
yanımdakiler öyle diyorlar



Kim susturabilir bizim türkümüzü kim
Biz ki bu hasreti semahların seyrinden alıp gelmişiz
Biz ki onu sitemkar anaların kirpiğinden derlemişiz
Süzülsün de acının derin izler bıraktığı gül yanaklardan
Yere dökülsün istememişiz
Bizim türkümüzü rüzgar söyler her gece
Ay vurdukça parıldar gün doğdukça hız alır
Nevroz ateşleriyle sağaltarak çırpınan yarasını
Can havliyle kardaş
Kan içinde bir kartal gibi vadilere saldırır
Türkülere ilişmeyin 
Türküler nehirdir gecenin bağrına akar
Fazla eşelemeyin kardaş
Taşınca ne siperler kalır ne dev barikatlar
Deşmeyin diyorum deşmeyin
Kim susturabilir bizim türkümüzü kim
Biz ki nice amansız badirelerde serden geçmişiz
Biz ki ilmikler boynumuza takılıyken bile türkü söylemişiz
Sonra ırmak boylarında göğertip körpe otların serinliğinde
Dağlara emanet etmişiz
Biz ki her yangının külünden diri canlar yaratmışız
Bizki mazlumların defterine kanlı resimlerle sıralanmışız
Banaz yaylasından kerbelaya kar götürsün turnalar
Ölürüz sanma kardaş
Dostun attığı gülden yaralanmışız
Türküleri dövmeyin
Türküler gökyüzüdür karanlığa yıldızlar çakar
Üstümüze gelmeyin kardaş
Namuslu bir devrimcinin alnında kavga ışıldar
İncitmeyin diyorum incitmeyin
Kim susturabilir bizim türkümüzü kim
Bizki karacaoğlanı aşkla veyseli toprakla yüceltmişiz
Bizki köroğlunun narasıyla nice beyleri yere çökertmişiz
Yine de masum bir bebek gibi avuç avuç sevdamızı
Kalanlara vasiyet etmişiz
Adam dediğin sapına kadar yiğit olmalı
Ne karıncayı incitmeli ne  ozanları yakmalı
Öyle sansar gibi punduna getirmek de neymiş
Adam dediğin kardaş
Yüreği varsa eğer getirip ortaya koymalı
Türküleri yakmayın
Türküler çiçektir en umutsuz zamanlarda açar
Kavgayı uzatmayın kardaş
Yüzyıllardır tuz döke döke çürüdü bu yaralar
Kanatmayın diyorum kanatmayın



Suphi suphi bir acayip adam 
Suphi suphi benim canım ciğerim 
Kimse bilmez nereli olduğunu 
Suphi suphi bir acayip adam 
Suphi suphi susar akşam oldumu 
Bir cebinde daskapital, 
Bir cebinde kenevir tohumu 
Suphi suphi bir acayip adam 
Suphi suphi benim canım ciğerim 
Fırtınadan artakalmış bir teknede tevekkül içinde 
Görkemli sakalı ve iğreti parkasıyla 
Gizlediği macerasıyla bir acayip adam yaşardı 
Akşamları susardı ben konuşsam kızardı 
Bir sürgün kasabasıydı bir eski zamandı 
Hazirandı, çocuktum, evden kaçmıştım 
Gelip ona sığınmıştım 
Küçücük bir koydu, sığdı 
Burayı keşfeden belki o oldu 
Uzaktan kasabanın ışıkları yanardı 
İçim anneyle dolardı ağlardım 
Suphi şöyle bir göz atardı 
Gizli bir cigara sarardı ağlardı 
Sonra barışırdık ben flüt çalardım 
Cigara sönerdi ağlardı 
Nerden geldiğini bilmezdim 
Kimsesizdi belki kimliksizdi 
Onun macerası onu ilgilendirirdi 
Kimseye ilişmezdi bir şeylere küfrederdi hep 
Tedirgin bir balık gibi uyurdu 
Bazen kaybolurdu arardım 
Yağmurun altında dururdu 
Bir kalın kitabı vardı cebinde dururdu 
Her gün okurdu ben bir şey anlamazdım 
Kapağını seyreder duymazdım 
Sakallı bir resimdi kimdi ne kadar mütebbessimdi 
Sordum bir gün Suphi’ye 
Söylediklerini niye anlamıyorum diye 
Bildiklerini dedi yüzleştir hayatla 
Ve sınamaktan korkma 
Doğruyla yanlışı o zaman ayırabilirsin 
Ve onu anlayabilirsin 
Sonra gülerdi 
Günlerim yüzlerce ayrıntıyı merak etmekle geçerdi 
Sonra yine akşam olurdu Suphi susardı 
Ben konuşsam kızardı 
Tekneye martılar konardı 
Yüreğim Suphi’ye yanardı ağlardım 
Suphi denize tükürürdü 
Gökyüzünü tarardı ağlardı 
Sonra barışırdık ben flüt çalardım 
Yıldız kayardı ağlardık 
Suphi suphi bir acayip adam 
Suphi suphi benim canım ciğerim 
Kimse bilmez nereli olduğunu 
Suphi suphi bir acayip adam 
Suphi suphi susar akşam oldumu 
Bir cebinde daskapital, 
Bir cebinde kenevir tohumu 
Suphi suphi bir acayip adam 
Suphi suphi benim canım ciğerim 
Bir sürgün kasabasıydı bir eski zamandı 
Hazirandı, çocuktum, evden kaçmıştım 
Gelip ona sığınmıştım 
Bir gün aksilik oldu annem beni buldu 
Suphi kaçıp kayboldu kasaba çalkalandı 
Olay oldu ben sustum kanım dondu 
Polisler onu bulduğunda tekti, felaketti 
Herkes meydanda birikti 
Karakoldan içeri girerken sanki mağrur bir tüfekti 
Ansızın dönüp bana baktı anladın mı dedi 
Anladım dedim anladım 
Ve o günden sonra hiçbir zaman 
Hiçbir yerde hiç ağlamadım



gitti ah.., 
gecelere hüzünleri serperek 
yarali bir kus gibi kanarcasina gitti.., 
yalvaran gözlerime, elemi pay ederek, 
bir kabahatmis gibi, kacarcasina gitti... 
gitti ah.. 
sarkilara bel baglamak faydasiz. 
üstüme kapilari kaparcasina gitti... 
gecenin geldigini haber vermeden; hirsiz... 
yasanmis bir ömrü calarcasina gitti 
gitti ah... bir nehirdi, 
yazamadigim siirdi. 
yüzüme son bir defa 
bakarcasina gitti... 
gitti ah... 
gözyaslari yanaklarimda kaldi. 
hayatin perdesini cekercesine gitti... 
belki doyulmamis toz pembe bir masaldi. 
gögsümden yüregini sökercesine gitti... 
gitti ah... 
karsilasmak ömür boyu imkansiz. 
beni hazanda koyup bahar dalina gitti... 
bilmiyorum ne yapsam, ne söylesem anlamsiz. 
ayrilmisti dünyamiz; kendi yoluna gitti... 
gitti ah... bir mevsimdi, 
cizemedigim resimdi. 
kalbime bir civiyi, 
cakarcasina gitti...



Kavrulur şu kanlı gözlerimde günler
    Akşamdan bir sancıyla
    Koklanmış bir gül gibi hayallerim ayak altında
    Yol vermez yol vermez ağlamaya gururum
    Yılların aynasında 
    Horlanmış vücudumda memelerim derin acıda
    Ben bir kadınım ben bir insan
    Taşırım karnımda paramparça can
    Bir yanımda cevahir, bir yanımda kan
    Bir yanım şiir destan, bir yanım kirli fistan
    Bir yanım güller açmış, bir yanım viran
    Savrulur şu tozlu saçlarımda rüzgar
    Çıldırtan bir hışımla
    Saklanmış bir sır gibi, şiirleri ateş hattında
    Dayanmaz dayanmaz bu baskıya yürürüm
    Sabrımın bir anında
    Elimin hamuruyla çeker giderim
    Canım burnumda
    Ben bir kadınım ben bir insan
    Taşırım karnımda paramparça can
    Bir yanımda cevahir, bir yanımda kan
    Bir yanım şiir destan, bir yanım kirli fistan
    Bir yanım güller açmış, bir yanım viran
    Yusuf Hayaloğlu



Bu derede, bu bulutun gölgesi, 
Yalnızca bir anlıktır.
Bir daha tekrarlanmaz asla, 
Dere gider bir yana, 
Bulut gider bir yana, 
Sen kalırsın ortada.
Son vapurda, bir kadına rastlar, 
Kibarca gülümsersin.
Kaybettin, geri gelmez artık, 
Vapur gider bir yana, 
Kadın gider bir yana, 
Kalbin kalır ortda.
Yalnızca bir anlıktır mutluluk.
Sevdalar, heyecanlar; 
Hepsi bir anlık.
Kalansa, tortusudur hayatın, 
Yalanlar ve acılar; 
Bir de yalnızlık.
Hey koca Yusuf! 
Yusuf'cuk, ah yusufçuk! 
Rüzgarlara savurdun hep, şarkını.
Herkesten saklandın, 
Her şeye gücendin durdun.
Yoruldun, 
İflah etmezsin sen.
Ömrün gitti bir yana
Hüznün gitti bir yana, 
Şiirin kaldı ortada...



Biz dağlarda keklik idik
Şimdi bu çöplükte karga olduk
Bizimde boyumuzu aştı bu şehir
Yerlere serildik madara olduk
Demedim mi Haydar Demedim mi sana
Bu İstanbul yutar adamı
Demedim mi Haydar demedim mi söyle
Bu şerefsiz geceler satar adamı
Biz umutlar yolcusuyduk
Rakı sofrasında bir meze olduk
Bizimde harcımız değildi sevmek
Yosmalar içinde kepaze olduk



Devrilip gidiyorum işte
Geride kaldın sen...
Aşınmış sevdalar gibi
Yıpranmış postallar gibi
Lime-lime, yarasız
Geride kaldın sen...
Kaprislerinle, nazlarınla
Bakışlarınla, sözlerinle
Tutulmayan vaatler gibi
Harcanmış saatler gibi
Tek başına, kararsız
Geride kaldın sen...
Buraya kadarmış güzelim
Boynumda bıraktığın diş izi
Bitmez sandığın aşk denizi
Buraya kadarmış.
Vedalaşmak isterdim oysa
Klasik bir film öyküsü gibi
Ellerini tutup usulca
Son bir kez öpmek isterdim
Kendimi mazur gösterip
Masum ve mağrur bir duruşla
Her şeyi kadere yıkmak isterdim.
Ne gerek var oysa
Yürümeyen birtakım şeylerin
Nedenlerini tartışmaktansa
Asla yürümeyeceğini anlayıp
Bunu hiç konuşmamak
Daha bir yiğitçe değil mi? 
Süzülüp gidiyorum işte
Bela olmadan
Yoluna çıkmadan
Hesap filan sormadan
İncitmeden, acıtmadan...
Bir bileti yırtar gibi
Bir kabuğu atar gibi
Sıyrılıp gidiyorum işte
Geride kaldın sen...
Bir tren penceresinden
Akıp giden bozkırın
Ortasında bir kuru ağaç gibi
Geride kaldın sen...



Yağmur yağardı biz ağlaşırdık
Kaldırımlar boyunca
Bir hüzün vardı sanki aramızda
Susardık ay batınca
Birden yüzün solardı
Birden gözün dolardı
Birden bırakarak ellerimi
Uzun uzun ağlardın
Yalan bu sevdalar
Yalan bu gözyaşları
Yalan bu ayrılıklar yalan
Solan bir çiçekten
Kırılan bir yürekten
Başka ne var elde kalan
Yıllar uzardı mahzunlaşırdık
Hasretin kollarında
Yollar tozardı kavuşamazdık
Dağların yangınında
Birden rüzgar eserdi
Birden efkar basardı
Birden sarsılarak bir dağ gibi
Fırtınalar Koparırdı



Diyarbakır düze doğru
Yar salınır bize doğru
Bu hasretlik diner bir gün
Dert dolanır saza doğru
Diyarbakır önü surlar
İçinde bir sevdiğim var
Ana bugün düğün olsun
Güller açsın, gülsün dağlar
Diyarbakır size kalmaz
Geceler gündüze kalmaz
Bu acılar biter bir gün
Devran döner güze kalmaz



yüzümden firar etti gözlerim
şimdi bir denize bakıyorlar
dört duvar arasında kalmışım
yanımdakiler öyle diyorlar
kafamı çarptığım ranzanın demiri
ciğerlerimi emen soğuk duvar
saçımdaki karları çoğaltmışım
yanımdakiler öyle diyorlar
görüş günüm olmadı henüz
daha yeni başlıyor büyük acılar
ve daha epey ağrıyacakmışım
yanımdakiler öyle diyorlar
seni görmeyeceğim artık
zaten tamamlanmıştı anılar
ihtimal sabah alınırmışım
yanımdakiler öyle diyorlar
gözlerime iyi bakarsın umarım
günde  milyonlarca kez seni ararlar
diğer tüm hisleri bırakmamışım
yanımdakiler öyle diyorlar 
yanımdakiler öyle diyorlar



Elinde bir buzbağ şişe 
Dolanıyor köşe köşe
Şimdi karakola düşe
Cop tirina nirinomda
Hop tirina nirinom
Sivri burun top yumurta
Nara basar uluorta
Bekçileri tarta tarta
Tır tirina nirinomda
Tara tirina nirinom
Gene bir gün böyle zır zop
Gece bekçisi demiş hop
Belinin ortasına cop
Cop tirina nirinomda 
Hop tirina nirinom
Geçirmiş bir siyah şalvar
Poz kesiyor gaddar gaddar
Tesbihi sarı kehribar
Şık tirina nirinomda
Tık tirina nirinom
Gene bir gün böyle yan yan
Hava basarak bir yandan 
Karakolun sokağından
Pat tirina nirinomda
Pataküte de nirinom
Şapkası tam sekiz köşe
Zevkten olmuş dokuz köşe
Güveniyor on kardeşe
Hot tirina nirinomda
Zot tirina nirinom
Mahalleli bezmiş ama
Çıkamıyor kimse cama
Adam değil sanki kazma
Hoşt tirina nirinomda
Foşt tirina nirinom
Gene bir gün böyle çalım
Yürüyorken zalım zalım
Demişler ki gel bakalım
Şak tirina nirinom da
Şaka şukada nirinom
Fosso Necdat demiş aman
Anlamış vaziyet yaman
Kafasından çıkmış duman
Fos tirina nirinomda
Fıs tirina nirinom



Vur sirtina, vur sirtina
Dostun oldum vur sirtina
Madem ki ben kaldiramam
Derdimi al vur sirtina
Duman kalir, duman kalir
Ocak tüter duman kalir
Ben yanarim hic tükenmem
Benden sonra duman kalir
Ah ne fayda, ah ne fayda
Kefen beyaz ha ne fayda
Bir hayina yas dökersin
Kadrin bilmez ah ne fayda
Kalan kalir, kalan kalir
Giden gider kalan kalir
Ben giderim geri gelmem
Benden sonra kalan kalir
Meydan kalir, meydan kalir
Yigit ölmez meydan kalir
Yere vurma hatirimi
Sana kahpe meydan kalir



İçerden çıkacak birazdan adam
Yılların tortusu çökmüş yüzüne
Alnını güneşe serecek adam
Uykusuz ranzalar suskun voltalar
Geride kalacak ve ah hüzünle
Bir gül gibi savrulup gülecek adam
Kar yağmıştır sardunyanın üstüne
Anılar toza toza bulanmıştır
Kitaplar sobada yanmış
Ah sazlar duvarda kalmış
Güzelim şarkılar yağmalanmıştır
İçerden çıkacak birazdan adam
Yıpranmış bavulu hantal sesiyle
Kendini yollara vuracak adam
Yüz çeviren DOSTLAR sinsi tavırlar
Açığa çıkacak ve ah kendiyle
Bir ince hesabı görecek adam
Susamıştır TEBESSÜMÜN seyrine
Saçları hiçbirgün okşanmamıştır
Bir İHTİLAL kadar yalnız
Ah vefanız kadar yanlış
Mümkünse farzedin YAŞAMAMIŞTIR



Vuruldu bir uçurum derinliğinde
Yaylada bir seherin serinliğinde
Avcıdan yarasını gizlercesine
Çığlıgını gömerek devrildiginde
Vuruldu ciger parem kanlar içinde
Vuruldu yürek yarem kanar içimde
Mavzeri baş ucunda dağ yamacında
Parmağı donup kalmış tetik ucunda
Sabahsız bir uykuya dalarcasına
Beyaz bir çiğdem açmış kanlı saçında



Ne demeli şimdi
bir çiğdemin toprağı yırtışını seyredişim
göğe mi dokunmalı
ucuna mı körpe filizin
öyleyse karanlık sokaklarda koştuğumu düşün
ay yine bir kadın gibi sarkıyorken denize
dirseklerimle böğrüme gömdüğüm titremeyi düşün
oradan gövdemi kaplayışını soğuk bir terin
vay perçemle günün huysuzluğu dolaşan kısrak
vay acemi öpüşlerden gövdeme boşalan  acımtırak has
telaş, kıvranış, parıltılı gözlerdeki atılganlık
ya görevin ne senin görevin
oynaşmak değil mi içimdeki savaşmak duygusuyla
ve benim nevresimim kararmışsa kirden
rutubetten
sarhoşsam gülümseyiş ağlayışlardan
ve kaynak sularıyla üzerime yağan aydınlık hülyaları
senden gelen ısıyla koruyorsam...
Ne demeli şimdi
ey serçelerin sabahlarla bölüştüğü cıvıltı
ey bir romanın olur olmaz yerinde dikkati çeken hayal
acıyış, şevkat, umursayış, hırçınlık seli...
beni düşün öyleyse
beni hayretin ve karanlığın eşiğinde
beni fitillerde başlayan bir fısıltı anında
ilk satırını yazarken bir bildirinin
kulaktan kulağa dolaşan haberlerin bağraında
beni dar camlarda değil 
bir bulutun seyrinde düşün
burada 
ortasında
sıçraya sıçraya kabaran alevlerin.



Lele Kurban Ben Olayım 
Ak Göğsünde Ben Olayım 
Senin Yerin Sıcak Kalsın
Ah Yine Giden Ben Olayım
Lele Kurban Zor Gelir
Dağlara Giden Zor Gelir
Avcı Yaralar Kekliği 
Bağrıma Giden Zor Gelir
Lele Kurban Boşa Gider
N e Söylesem Boşa Gider
Çiğnenir Ektiğim Güller
Ah Emeklerim Boşa Gider
Lele Kurban Gülü Verir
Dönmesemde Gülü Verin 
Mayın Tarlasına Düştüm
Kan Kırmızı Gülü Verin



Dağlar beni koy ver gidim yar ağlamasın
Dizin vurmasın
Doymadım ömrüme nasıl ölem yar ağlamasın
Gülüm solmasın
Yollar tuzak ben ne edim yar ağlamasın 
Yürek yanmasın
Ağlama yar sen ağlama yar 
Gadan belan bana gelsin
Sen ağlama yar
Gül kırılmasın
Gönül kırılmasın 
Kar fırtına boran olsun 
Gülüme yağmasın
Ben öleyim oy ben öleyim
Bu canıma kurşun değsin 
Dur ben öleyim
Ağlama yar gel ağlama yar
Sana gelen bana gelsin 
Sen ağlama yar
Gülüm darıldı
Gönlüm yoruldu
Kar fırtına boran vurdu
Gülüm kırıldı
Ben öleyim oy ben öleyim
Bu canıma kurşun değsin 
Dur ben öleyim



Ödedim mi bedelini
Ödedim mi yaşamanın
Ayışığı oynaşırken
Yar elini okşamanın
Açtıysa menekşe bil ki
Duyduysa karınca bil ki
Senden önce birileri
Ödemiştir bedelini
Sokak sokak vuruşarak
Adım adım yaklaşarak
Hey hey hey
Hey hey hey
Gözyaşıyla kanla terle
Tarihle hesaplaşarak
Ödedim mi sebebini
Ödedim mi var olmanın
Heybetli bir dağ misali
Dimdik ayakta durmanın
Öldüyse civanlar bil ki
Dolduysa zindanlar bil ki
Kimseyi vurmasın
Çözülsün diye çelişki
Sokak sokak vuruşarak
Adım adım yaklaşarak
Hey hey hey
Hey hey hey
Gözyaşıyla kanla terle
Tarihle hesaplaşarak



Ben çürümüş bir asayım
Zindanlara yol eyledi dert beni
Çarmıha gerilmiş bir İsa'yım
Çivilere zapteyledi dert beni
Pir sultanıda gördüm
Darağaca vur eyledi aşk beni
Hacı Bektaş'ı kırda gördüm
Bir ceylana pir eyledi aşk beni
Her yangına, her ataşa
Koz eyledi dert beni
Bu dağlara, bu yollara
Toz eyledi aşk beni
Ben yanarım aşk için
Ben yanarım gül için
Bu ateş sönmesin diye
Ben yanarım kim için
Ben yanarım sen için
Bari sen yanma diye
Ben yıkılmış bir ozanım
Yangınlara kül eyledi dert beni
Kerbela çölünde, bir Hüseyi'nim
Damla suya kul eyledi dert beni
Ben Yunus'u nurda gördüm
Dergahına gül eyledi aşk beni
O mecnu'nu firarda gördüm
Bir Leyla'ya deleyledi aşk beni



Yıldızları senmi yaktın Mülayim
Ozanlara senmi kıydın Mülayim
Bir dikili ağacın bile olmadı
Herkes yedi senmi doydun Mülayim
Sert oldunda ne değişti Mülayim
Mert oldunda ne değişti Mülayim
Cart curt edip biraz nutuk atsaydın
Hırt olsaydın yaşardın be Mülayim
Ormanları senmi yaktın Mülayim
Çetelere senmi taktın mülayim
Düşüneni yazanı ve çizeni
Zindanlara sen mi tıktın Mülayim
Sert oldunda ne değişti Mülayim
Mert oldunda ne değişti Mülayim
Cart curt edip biraz nutuk atsaydın
Hırt olsaydın yaşardın be Mülayim
Mülayim Mülayim
Alem adamsın be Mülayim
Köprülerden azmı geçtin Mülayim
Zemzemlerden azmı içtin Mülayim
Böyle susmak yakışırmı hiç sana
Hayatından vazmı geçtin Mülayim



Rüzgar eser çoban ateşleri 
Dört bir yana serpişir 
Yağmu ciser yıldızlar ıslanır 
Hasret ile kıprışır 
Dağlar küser tozlu yamacında 
Can can ile çarpışır 
Benim canım kim bilir nerede 
Taş yastığa ağlaşır 
Yollar tozar yayla çocukları 
Kuzu gibi meleşir 
Hasret uzar kardelen yüreği 
Kar altında titreşir 
Kuşlar uçar turnam yaralıdır 
Boyun büker bekleşir 
Benim yaram nevroz ateşinde 
Yana yana depreşir



Minnacık bir kız vardı 
Bir ormanda yaşardı 
Karanlıkta kaybolsak 
Elimizden tutardı 
Yürüdüğü kırlarda 
Papatyalar açardı 
Omuzundan güvercinler uçardı 
Öldürdüler yarım kaldı 
Dudağında son gülücük 
Yalnızca bir adı kaldı 
Kızın adı özgürlük 
Minnacık bir kız vardı 
Göğsüne gül takardı 
Beyaz bir at üstünde 
Bulutlara konardı 
Irmağın aynasında 
Saçlarını tarardı 
Yüzünü ay ışığıyla 
Yıkardı 
Minnacık bir kız vardı 
Yüreği kuş kadardı 
Tutunca rüzgar olur 
Bir su gibi kayardı 
Geciken şafaklarda 
Yıldızları yakardı 
Uyanınca seher yeli 
Kokardı 
Öldürdüler yarım kaldı 
Dudağında son gülücüK
Yalnızca bir adı kaldı
Kızın adı özgürlük



Gazetelerin Kurumamış 
Akşam Baskısında En Çok 
Arıyorum Seni Ah... Yoksun 
Ne Bir Yazı Ne Bir Resim Yok 
Kavga  Sperlerinde Yoksun 
Jandarma Sirenlerinde Yok 
Düzmece Bir İntiharmısın 
Arama Bültenlerinde Yok 
Yanımda Yoksun Canımda Yok 
Ne Çok Özledim Bilsen Ne Çok 
Sen Yoksun Faydası Yok 
Ben Yokum Ah Ben Yokum 
Vurulan Kuşun Kan Damlayan 
Körpe Kanatlarında En Çok 
Soruyorum Seni Ah…Yoksun 
Son Bir Ümit Son Bir Çare Yok



Şu dağların yamacına
Sende mi savruldun hey can
Anaların acısına
Sende mi kaydoldun hey can
Fırtınaya bağır açtın
Kuş musun sanki be hey can
Yıldırma değip geçtin
Taş mısın sanki be hey can
Sende mi yandın
Sende mi soldun
Sende mi kayboldun hey can
Nedir bu çığlık
Nedir bu feryat
Sende mi vuruldun hey can
Şu dağları yanağına
Sende mi gül oldun hey can
Sevdaların yangınında
Sende mi çöl oldun hey can
Kar mı yağdı saçlarına
Darda mı kaldın be hey can
Çığ mı düştü yollarına
Zorda mı kaldın be hey can
Sende mi yandın
Sende mi soldun
Sende mi kayboldun hey can
Nedir bu çığlık
Nedir bu feryat
Sende mi vuruldun hey can



Hayatın kıyısında 
Delinmiş bir kayıksın
Yanlış yere yanaştın
Sen bunlara layıksın
Bu şehre bel bağladın
Doymadı gitti karnın
Bir kondu yaptın ama
Yıkıldı kaldı yarım
Vurma Nurettin vurma
O senin karın
Bak onlar çocukların iftiharın
Yaşama kavgasında 
Ne gelirse yutarsın
Belki fırsat çıkarsa 
Bir ucundan tutarsın
Bu şehrin girdabında 
Kayboldu yoğun varın
Böyle umutsuz olma 
Hele bir olsun yarın



Aşk bu dünyanın ölçüleriyle açıklanamaz sevgili. O ilkel bir acıdır, yaban bir ağrıdır. Gelir  ve içimizdeki o çok eski bir şeye dokunur. Sonra bir perde açılır ve yolculuk başlar. Bu yolculukta artık para, tarifeler, beklentiler, randevular, taksitler, iş, anneler ve korkular yoktur. Aşkın kendi gerçekliği vardır sevgili. İnsan bir başka ışığa teslim olur...
    Aşkta yarın yoktur sevgili. Zaman ileri doğru değil, içeri, yüreklere, derinlere doğru işlemeye başlar, bilgeleşir. Hiç bilmediği sezgileriyle buluşur. Yükü çok ağırdır, kendiyle buluşmuştur. Hem dışındadır dünyanın, hem de ortasında.
    Hindistan'da Ganj Nehri'nin kıyısında yakılan yoksul adamın hissettikleri de onunladır, yitirdikleri de... Newyork'ta, bir sokakta, o kartondan kulübesinde yaşayan kadının çıplak yalnızlığı da. Her şey onunladır, ona emanettir sanki, ama o, çıldırtıcı bir yalnızlık içindedir yine de...
    Aşkın kültürlü olmakla, bilgili olmakla da ilgisi yoktur sevgili, kanımıza karışan ilkel acı, o yaban ağrıyla hiçbir kitabın yazmadığı hakikatlere daha yakınızdır, inan...
    Kim demişti hatırlamıyorum, aşk varlığın değil, yokluğun acısıdır diye. Belki de bu yüzden ilk gençliğimde, o yoğun aşık olduğum yıllarda, gözüme uyku girmez, dudağımda bir ıslıkla bütün gece şehri, o karanlık, o hüzünlü sokakları dolaşır, insanları uykularından uyandırmak isterdim. Uyanıp, içimde derin bir sızıyla uyanan o derin sancının acısına ortak olsunlar diye...
    Aşk çok eski bir şeydir sevgili. Onun içinden o çileli çocukluğumuz geçer. Sevdiğimiz insanların çocuklukları da... Oradan üvey anneler, eksik babalar, parasız yatılılar geçer. Ve sonra aşk bütün bunları alır, daha da eskilere gider, hep o ilkel acıya, o yaban ağrıya...
    İnsan bazen nedensiz yere umutsuzluğa kapılır. Kimselere veremez sevgisini, kimselere kendini anlatamaz, evlere kapanır... Bazen denizler, kıyılar çeker insanı. İnsan bu kapılmayı anlayamaz, oysa çok eski bir yerde yaşanmasından korkulup vazgeçilmez aşkların sızısıdır bu. Bu sızı, bu yenilgi mevsimlerle yıllarla devredilir başka insanlara... Bir insanın yaptığı bir hatanın tüm insanlara yayılması gibi...
    İşte şimdi biz de sevgili, ya olmadık zamanlarda umutsuzluğa kapılıp, soluğu evlerde alacağız, ya da denizler, kıyılar çekecek bizi. Nasıl biz başkalarının korkaklığını taşıyorsak, başkaları da bizim korkaklığımızı taşıyacak, yenilgimizi, umutsuzluğumuzu...
    Birazdan sabah olacak...
    Para, tarifeler, beklentiler, randevular, taksitler, iş, anneler ve korkular başlayacak... Bunlar varsa ve bizim için geçerliyse aşk yoktur ve hiç olmamıştır sevgili. Birbirimizi kandırmayalım...
    Hadi güne hazırlan. Yaşadıklarımızı unutmaya çalış. Aşk bize güvenip verdiği büyüsünü, sırlarını, cesaretini, bilgeliğini ve o ilkel, o yaban ağrısını geri alacak. Bunlar olurken içimiz bir an çok üşüyecek, sonra geçecek...
    Hadi, oyalanma birazdan yarın olacak...
    Aşkta yarın yoktur sevgili...



Sevgim seni yurduna getirdi: 
tuzak ev,dilsiz baba,yenik anne... 
İşte hepsi bu... 
Hayallerini yak,evi ısıt. 
Gideceğin en büyük oda arka odan. 
İçerden sesleri geliyor annenle babanın, 
yanlış ilişkiler ayaklarını yerden kesiyor. 
Artık biliyorsun çarpınca duvara ne kadar 
acıyacağını kalbinin. 
Sevgim seni yurduna getirdi... 
Arkadaşların çok uzaklara gitti. 
Sevmeden seviştiler özgürlük adına 
Kaptırmadan kendilerini hiçbir şeye, 
bütün hazları tattılar. 
Sense evinde kaldın, 
acıları gömme töreninde. 
Katı kuralların vardı, 
tutucuydun onlara göre. 
Döndüler sonra birer birer 
sana sordular yine de kaderlerini. 
neydi yaşamak, neydi hayatın anlamı... 
Bütün yanlış ilişkiler seni yurduna getirdi. 
Artık biliyorsun yere düşünce ne kadar 
acıyacağını kalbinin. 
Sevgim seni yurduna getirdi.



Ne zaman yüzüne baksam 
yalnızlığın o mutlu gerilimi 
O öksüz göl hızla derinleşir 
biliyorum, acılarım hiç bitmeyecek, bu öyle bir 
yeşil 
Ne zaman gözlerinin içine baksam, biliyorum 
ikimizi de aşar, o kapının ardındaki masal 
bense yüreğimin bu hallerinden korkar, kalırım 
bir hız trenine bindirilmiş küçük bir çocuk gibi 
geçip giden yüzlerine bakar kalırım 
Ömrün kısalığı çarpar camlara 
ateş hızla yayılır içerilere 
Akşam olur, evler dolar boşalır 
acıyla erir, yüzüne aşık çocuk 
Ne zaman gözlerinin içine baksam, biliyorum 
İkimizi de aşar, o kapının ardındaki masal



Kadın sevdiği adama sorar: ' Neden Ağlıyorsun? ' Adam cevap verir: ' Seni sevemediğim için.'
İşte bu yüzden bir kez daha iyi ki varsın diyorum sana.
Senin de beni sevmeni elbette çok isterim. Belki de inanmayacaksın ama, olmasa da olur. Çünkü yıllarca sevgimin öyle çok düşmanı, öyle çok muhafızı vardı ki, ben seninle onları aştım, inan varolman bile yeterli ve seni seviyor olmak bile büyük bir nimet benim için.
Ve  şunu bil ki bu sevgime asla çoklarının yaptığı gibi yeteneksizliklerimi, kusurlarımı, yalnızlık korkumu, başarısızlıklarımı yüklemiyorum. Eğer öyle olsaydı, yitirmekten ölesiye korkar, seni kör bir tutkuyla sahiplenirdim.
Oysa seni bir dine bağlanır gibi değil, kendi özgürlüğümü sever gibi seviyorum.



Telefonlarıma cevap vermeyeceksin…Cevap versen bile, öyle yorgun öyle
isteksiz çıkacak ki sesin, bir küfür gibi…
   Sevmeyeceksin beni…Biliyorum bu şehri bana dar edeceksin…
  Çünkü anladın; sevgimden tanıdın beni.O yanık, o hasta bakışımdan…Uçuruma
atlar gibi sevdalanışımdan…
  Sevmek deyince, hemen ardından, ölüm, dememden anladın…
  Anladın ve kardeşini bir kabustan uyandırır gibi çırılçıplak gerçeğe
uyandırdın beni; uyandırdın ve kaçtın… 
  Çünkü sen de benim gibiydin; sen de benim gibi seni sevmeyeni sevdin hep.Sana
acı çektireni…Seni aramayanı, telefonlarına çıkmayanı, çıkınca seninle bir küfür
gibi konuşanı sevdin…Sen de benim gibi seni incitip üzeni sevdin hep.
  Bakışından hissettim bunu, kokundan, dokunuşundan…
  Beni sevmeyecektin biliyorum ama…Ama, öyle susamıştımki kendim gibi birini
sevmeye…Öylesine muhtaçtımki gercekten incitilmeye, gercekten acı
çekmeye, kendim gibi birini özlemeye öylesine muhtaçtım ki, seni tanır tanımaz
çözüldüm…
  Sana da olmuştur…Öylesine susamışsındır ki sevilmeye, kendin gibi birini
bulunca tutamaz kendini, herşeyi, belkide söylenmiycek her şeyi o an, garip bir
telaşla söylersin…
  Hatta söylerken anlarsın, söylememen gereken şeyleri söylediğini
hissedersin, battığını, giderek çıkmaza girdiğini…Ama yine de engelleyemezsin
kendini tutamazsın.
  Aleyhinde olabilecek herşeyi söylersin…Üstelik bunu anladıkca daha da
batırmak istersin kendini…Biraz daha zor duruma düşürmek…
  Daha da kaybetmek, daha da dibe batmak istersin…Sanki bile isteye kendi
mutlulugunu kendi elinle bozmak istersin…Kendinden gizli bir öç alır gibi.
  Sanki hiç mutlu olmak istemiyormuş gibi…Sanki hiç sevilmek istemiyormuş
gibi…
  Bir tür gurur muydu bu? 
  Birgün nasılsa ve hiç olmadık bir anda alınıp kopartılmadan, kendi
ellerimizle onu yok etmek, bizim gibilerin mutluluğuna tahammül edemeyen bu
hayatta, bu hayatın zorba kurallarına bir tür başkaldırmak mıydı? 
  Bir şizofren çocuk tanımıştım bir gün.Tam karşımda
oturuyordu.gencecik, yakışıklı bir çocuktu.Şizofren olduğunu
biliyordu.Biliyordu iyileşemiyeceğini…İki de bir, önce kolunu uzatıp, sonra
avucunu açıyor; Mutluluk avuçlarımdaydı, yakalamıştım ama kaçtı
diyor, kaçtı, derken avuçlarını boşluğa kapatıyordu…
  Hiç unutmuyorum, bu hareketi defalarca yapmıştı…
  Yine hiç unutmuyorum; burjuvalara özenen bir ailede büyüdüm ben.Görgü kitabı
masanın üstünde dururdu hep.
  Annem o kitabı defalarca ezberletirdi bize.Yemeğe nasıl oturulacak..çorba
nasıl içilir? Kaşık nerede, çatal nerede durmalı…Balık nasıl yenir? Peçete nasıl
katlanır…Sinemada nasıl oturulur…
  Ben de eskiden senin gibi saftım.İnanırdım bu dünyada bile şölenler
olacağına…Bu dünyada anne, baba, kardeşler, bir sofrada lekesiz bir mutluluk
yaşayabilirler diye inanırdım…O kasvetli görgü kuralları kitabına rağmen
inanırdım…
  Önce dilediğim gibi başlardı herşey.Herkes bir arada, sonsuz mutlu gibi…Sonra
birden hiç beklenmedik bişey olur, biri ağlayarak odaya kaçardı…İçerden, arka
odadan, ağlamaklı, sonsuz küskün sesler gelirdi; bıktım artık, bıktım, usandım
hepinizden, gideceğim buralardan, yetti artık! …
  Ben de senin gibi saftım o zamanlar…Gidilecek neresi var dı ki derdim…İşte
hep birlikteyiz…Alemi var mı bu mutluluğu bozmanın? …
  Sonraları çok sonraları anladım.Meğer biz, bizim aile, herkes, tesadüfen bir
araya gelmişiz tesadüften de öte…Biz…bizim aile, herkes, aslında hiç
istemeden, nedeni bilinmeyen bir zorunluluk sonucu bir araya gelmişiz…
  Aslında biz bir araya gelmemek için yaratılmışız.
  Hayatın en büyük yanlışıymış bizim bir arada olmamız! …
  Evet cok geç anladım…
  Bıraktım lekesiz mutlulukları; ben kavgasız, üzüntüsüz bir pazar sofrası
özlerken, aslında herkes…annem, babam, kardeşim o evden uzaklara, hiç dönmemek
üzere çok uzaklara gitmek istiyormuş…
  Dünyanın en mutsuz otogarı…Dünyanın en imkansız istasyonuydu bizim
evimiz…Yıllarca uzaklara, cok uzaklara gitmek isteyip, bir türlü gidemeyenlerin
sonsuz bekleme durağıydı bizim evimiz…
  İşte bu yüzden sevmek benim için bir tutsaklıktı, tuzaktı böylesi sevip
bağlanmak.Uzaklara cok uzaklara gitmek isteyenleri engellemekti.
  Sevgi yüzünden bizim ailedeki hiç kimse istediği yere
gidemiyordu…Birbirimize duyduğumuz sevgi, aynı zamanda bizi birbirimize düşman
ediyordu…
  Hem biz, bizim aile…Güneşli bir günde ansızın başlayan sağanak yağmurlar
gibiydik…
  Bu yüzden hep hırçın, hüzünlü, kırgındık…
 Bu yüzdendi, her şeyi, çok iyi gidiyor sanırken, içimizde yükselmesine bir türlü
engel olamadığımız o felaket duygusu…
  Anlamıştım senin ailen de böyleydi…
  Üstelik öyle severlerdi ki sizi, birgün hiç olmadık bir anda, aslında
istenmeyen çocuklar olduğunuzu söylerlerdi size! …
  Sana ya da kardeşine…Tesadüfen dünyaya geldiğinizi…Beklenmedik bir misafir
olduğunuzu! …Aksi gibi, istikbaliniz için hiçbir şeyi esirgemediklerini
söyledikten sonra söylerlerdi böyle sıradan şeyleri! …
  Sizin için…Senin için hiçbir fedakarlıktan kaçınmadıklarını söyledikten
sonra…
  Senin de ailen benimki gibiydi…Güneşli bir günde ansızın başlayan sağanak
yağmurlar  gibiydi…Bu yüzden sen de benim gibi böyle hırçın, hüzünlü, kırgınsın
her şeye…
  Yıllar önce tanıdığım o şizofren çocuk gibi; tam mutluluğu yakalamışken
kaybetmiş gibisin hep…
  Ben beni istediğim gibi sevmemiş olan annemin hayaletini arıyorum imkansız
kadınlarda…
  Sen, seni istediğin gibi sevmemiş olan babanın hayaletini arıyorsun imkansız
erkeklerde…
  Biliyorum ne ben o kadını bulacağım ne de sen o erkeği bulacaksın…
  Ve ne acı ki, hep bizi sevmemiş olanları seveceğiz ikimizde…Ne acıki, hep bizi
incitip üzenlere bağlanacağız…Telefonlarımıza çıkmayanlara… Çıksa bile küfür
gibi konuşanlara sevdalanacağız…
  Bizden bir çift güzel laf esirgeyenleri özleyecegiz…
  Ölesiye, amansız seveceğiz onları…
  Biliyorum, bu yüzden odan böyle…Güncelerin ortalık yerde…Kitapların
orada, burada…Anıların saçılmış ortalık yere…Her şeyin darmadağın…
  Biliyorum bu yüzden düzenden, adı düzen olan her şeyden nefret ediyorsun…Sen
de benim gibi; toparlayıp da ne yapacağım, düzenli olunca ne olacak; sonunda bir
gün biri gelip her şeyi, biriktirdiğim, düzenlediğim, üzerine özenle titrediğim
her şeyi daha önce hep olduğu gibi hiç beklemediğim bir anda savurup, bozup
gitmeyecek mi, diye düşünüyorsun…
  Biliyorum, sen benim için hiç bir zaman ulaşamayacağım annemin
hayaletisin…Ailemdeki insanlar gibisin çok duygusal çok güçlü, çok yaralı…
  Onlar da senin gibi seninkiler gibiydi…Aklı başında, mazbut insan rolünü
oynamaktan ve ertelenmiş düşleri yüzünden yorgun düşmüş, yarı çılgınlardı…Hepsi
yanlış evde ve yanlış bir yerde yaşadıklarını söylerlerdi…Düşleri çok
garipti…En kısa yolculuk bile onları yorduğu halde; okyanusları aşmayı ve başka
kıtalara gitmeyi düşlerlerdi…
  Yine aradım seni, yoksun…bulsam, benimle küfür gibi konuşacaksın…
  Bir kere çözüldüm sana…Bir kere sana senin gibi olduğumu hissettirdim…
  Oysa baştan beri biliyordum; sen.seni sevmeyenleri seversin.Tıpkı benim
gibi…
  Ama öyle özledim ki benim gibi birini sevmeyi…Öyle özledimki kendim gibi
biri tarafından incitilmeyi, üzülmeyi…
  Yine aradım seni yoksun…Beni de birileri arıyor…Beni de kendi gibi birini
sevmeyi özleyenler arıyor…Kendi gibi biri tarafından incitilmeyi, üzülmeyi
özleyen birileri arıyor.
  Hiç cevap vermiyorum…BEN SENİ İSTİYORUM, SENİ ARIYORUM…
  Kayıtsızlığınla beni yok ediyorsun, geride sen kalıyorsun.Ama seni de biri
yok ediyor…
  Aslında bu oyunda herkes birbirini yok ediyor…
  Ben birilerini, o birileri başkalarını.Sen beni…Seni bir başkası…
  Hem çok iyi biliyorum; beni sevsen bile hiç kapanmayacak bu yaram…Seni biri
sevse de hiç kapanmayacak bu yaran…
  Hiç kapanmayacak! …Avuçların hep boşluğa kapanacak.Tıpkı o şizofren genç
gibi…



seni asla lekeleyemem,çünkü
en derinimdesin
buluşmak  için çırpındığım o ta içimde.
seni asla lekeleyemem,çünkü
günlük,basit,sıradan hayatımda yoksun
yasakların geri çekildiği,
korkunun sustuğu
o saf anlarda beliriyor kalbin...kalbime...



Yakınlaştıkça kaybolan
bir kente dönüşürdün
Keşfedilmezim olurdun
içinde yolculuk etsem de...
Günahkar mevsimimdin.
Hiç umut yoktu sende
o yüzden vazgeçilmezdin,
vazgeçilmezimdin...



Öyle bir tutkuluydun ki hayata başlarken…
Şimdiyse küçücük bir çiçek teselli ediyor seni…
Aradaki o büyük boşluğun adı, 
Aşk olsa gerek…



Artık daha fazla böyle yaşayamazdı. İçindeki o sadece ve sadece kendisine ait olan özü ortaya çıkarmak ve onu yaşatmak istiyordu. Çünkü böyle, birden fazla ve kendisinin olmayan ve gerçek mi sahte mi olduğunun ayırdına varamadığı kişilikleri taşıyordu, sıkıntılı bir yük gibi... Peki, gerçek ve sadece ona ait bir özü var mıydı onun? Varsa neredeydi ve kimdi o? Öylesine çok maske kullanmış, öylesine çok değişik kalıplara girmiş, şekil değiştirmek zorunda kalmıştı ki, gerçek niteliğini yitirmiş olarak duruyordu. Belki de hiç olmadığı korkusuna kapılıyordu arada bir. Sık sık o gerçek özünü bulabilmek, ona ulaşabilmek için eve kapanıyor, günlerce hiçbir arkadaşını, yakınını aramıyordu. Kendisine yeni bir koza örmeliydi ve gerçek özünü bulduğunu sanıp, 'artık insanların içine çıkabilirim, onları gerçek kişiliğimle görüp, hissedebilirim' diye düşünüyor, yanlarına sevgi ve hasretle koşuyor, ama biraz konuştuktan sonra, konuşmanın yine kendisine ait bir öz olmadığını görüyordu. Bir başkasıydı sanki o. Ya da kimseye ait olmayan birinin özüydü taşıdığı. Unutulmuş, tesadüfen bulunmuş ya da korkudan, kaygıdan alelacele oluşturulmuş yapma bir şeydi. O ânı kotarması için, ilişkileri geçiştirebilmek, kendini orada o an için var edebilmek için yarattığı sahte bir kişilikti sanki...
Bu yüzden arkadaşlarına dostlarına sevgiyle, umutla koşar, sonra da yapma kişiliğinin yarattığı sıkıntı, tatsızlık, boşluk belli belirsiz bir kasvet duygusuyla yeniden gerçek özünü bulmak için evine, odasına dönerdi. Yine olmamıştı. İçindeki o gerçek öz, eğer bir ara var olmuşsa onu belki de sonsuza kadar terk etmiş, onu böyle öksüz, hep doyumsuz, geçicilik ve kenarda kalmış olma duygularıyla bırakmıştı. Bu hep geçicilik duygusuna, şu anlamsızlık duygusuna daha fazla dayanamazdı. Bir gün gerçek kendisiyle buluşacaktı. Bu tutkuyla bekleyiş, ona geçmişte bir ara, belki çok kısa bir süre bu özle birlikte yaşadığı inancını veriyordu. 'O vardı ki ben onu böylesine çok özlüyorum' diyordu... Şimdiyse 'binlerce hiç kimseydi'. Tek başına bile değildi. Çünkü tek başına olmak bir sağlam varoluştu ve bakım isteyen bir şeydi. 'Tek başınalık bir şans'tı. 
Yalnız bile olamadığı, bir hiç kimse olduğu için bu yüzden kim gerçek dostu, kim düşmanı, kim onu seven, kim katili, asla içtenlikle anlayamıyordu, algılayamıyordu. İşte bu yüzden onu gerçekten sevenleri göremiyor, onu pek de ciddiye almayanlara çok yakınlık duyduğunu sanıyordu. Çoğu kez sevgisinden ve nefretinden emin olamadığı için hep endişeler ve kaygılar içinde ve güvensizlik duygularıyla yaşıyordu.
Hep bir doyum arıyor, ama yine hep açlık hissediyordu. Kahramanlık yapmak, cesur serüvenler yaşamak istiyor, ama korkuları buna izin vermiyordu. Hep o sahte kimliklerinin tümünden kurtulup çılgın ve başıboş bir aşk yaşamak istiyor, sonunda güvenli, ancak sıkıntılı, coşkusuz, tekdüze ilişkilere saplanıp kalıyordu...



   Kalplerinde aşk işaretiyle doğar kimileri... Yeryüzüne gönül indiremez onlar... Hayatı ve insanları anlarlar,hayata ve insanlara merhamet duyarlar,ama hayatın ve onun içindeki insanların yaşadıkları gibi yaşamazlar. 
   Aşk işareti ile doğanlar yaşarken dünyaya talip olmazlar...Bilirler ki ne isteseler,neyi ansalar,ne kazansalar aşkın dışında hiçbir şey avutmaz onları,teselli etmez...Gönüllü sürgündür onlar...Gizliden gizliye hissederler bunu...Sonsuz bir ışıktan kopup gelmişlerdir geldikleri yere...Kopup geldikleri ışığa inançları ne kadar büyükse,içlerinde ki acı da o kadar derindir...Bu acı hatırlatır onlara kopup geldikleri yeri...Bu acı hatırlatır onlara kim olduklarını ve niye varolduklarını... 
   Kalplerinde aşk işaretiyle doğsa da bazı günler yorulur insan karşılıksız sevgilerinden...Yorulur kendisini anlatamamaktan...Sevgilim der,sevgilim der,ama,sevgilim dediği yanında değildir,bilir...Bazı günler insan soluksuz kalır,içindeki sevgili olmasa bile karşısındakine deliler gibi sarılır...O olmadığını bile bile sonsuz bir umutsuzlukla sarılır...İnsan soluksuz kalmaya görsün,sevgili diye bütün yanlışlarına,bütün kaçışlarına,kendine yaptığı ihanetlere sarılır...İnsan bir kere içindeki aşktan umudunu kesmeye görsün,her şey olmak,her yere yetişmek için bu hayat düşer...Her şey olduğunu,her yere yetiştiğini sandığı anda,ortada kendisi yoktur artık...Kaybolmuşluğa çok yakındır...Kopup geldiği ışığa inancı azalmıştır...Daha az acı çekiyordur artık...Ama daha mutsuzdur eskisinden....Daha mutsuzdur,o ışığı acı çekerek özlediği günlerden... 
   Soluksuz kaldığım kendime bile sakladığım günlerden bir gündü...Kaybolmuşluğa yakındım...İçimdeki acı hızla eksiliyordu...Işık soluyordu,soluyordu tıpkı sesim gibi...Soluyordu içimdeki aşk işareti gibi...Öylesine kaybolmuştum ki bulamıyordum artık içimde neyi yitirdiğimi,neyi kirlettiğimi...Öyle uzaklaşmıştım ki kendimden,kendimi bulmak için birine ihtiyacım vardı... 
   Onunla nerede ve nasıl tanıştığımız önemli değil....Gerçekten değil...Kaybolmuş insanlar birbirini çabuk buluyor....Umutsuzluk umutsuzluğu çağırıyor... 
   Konuşmaya susamıştık...Sanki ikimizde dilini,kültürünü bilmediğimiz uzak ülkelerden henüz dönmüş gibiydik bu ülkeye...Oysa böyle bir şey yoktu...Hep buradaydık...Hep o ışığımızdan kaybolduğumuz yerde...O ışığı orada bırakıp bu dünyaya,bu hayata gönül indirdiğimiz,her şey ve her yerde olduğumuzu sandığımız yerde...Hep o soluksuz kaldığımız yerde...Daha vakit var,o ışığa sonra dönerim, dediğimiz bu  yerdeydik ikimizde... 
   Belki aynı gece,belki yıllar boyunca konuştuğumuz yerden bana geldik...susuz ve yorgun...Yaşamaya köpekler gibi aç,ama ölüme dünden razı... 
   Bana geldik...Belki içimizdeki acıyı avutur,koptuğumuz ışığı ikna eder,biraz olsun hiç yaşamamış,hiçbir şey bilmiyormuş gibi yapar,içimizden bir ömür çalar,yitirdiğimiz ve anlayamadığımız ne varsa uzakta bırakır,buradan,bu hayattan yolumuza devam ederiz,sanmaya geldik... 
   İçtik,şımardık,ağladık,hayatı özledik,çığlık attık;ardımızda bıraktığımız ve bir kez olsun sahiden dönüp bakmadığımız onca kırıl kalp,onca vazgeçiş,onca erteleyiş,onca unutuş bir gecede bağışlanır sandık... 
   Ama olmadı...Bunu ilk ve son kez sevişirken anladık...Birbirimizin çıplak bedenlerine  dokunduğumuzda...Aynı anda,belki de peş peşe,derinden,çok derinden öksüz kalan bir çocuk gibi kesik kesik ağlamaya başladık...Engel olmaya çalışsak da,yine de kahredici bir hoşluğu vardı bu ağlayışın içimizde...Bu hayatta sevgili olarak birlikte gidecek bir yerimiz yoktu...Geçmişimiz bizi geri çağırıyordu...Gidecek bir yerimiz yoktu,ama kaybolmamıştık...Bu yüzden kahredici bir boşluğu vardı göz yaşlarımızın... 
   Sonra sabah oldu...Sonra acı ve özlemin yerini utangaç bir boşluk aldı...Bütün o eksik hazların yerini derin bir suçluluk duygusu aldı... 
   Sonra o gitti,yaramda hiç unutamayacağım bir ürperti bırakarak gitti...Yaram ki,kimse onun kadar beni anlayamaz,yaram ki onun kadar kimse beni sevemez...Gözlerimden çok içimdeki yaramı sevdim ben...Çünkü ondan başka kimse bana beni gösteremedi...Herkese,ama herkese yalan söyledim,ama bir tek o biliyordu hepsini...Bir tek o gördü beni kendimi aldatırken...Onu unutmaya çok çalıştım...Yok saymaya...Hayat diye içine girmediğim akvaryum kalmadı...Her mevsim mutluluk modaydı...O akvaryumların içinde mutluymuşum gibi yaptım...Yaramı unutup herkes ne yapıyorsa onu yapmaya çalıştım...Akvaryumun içinde,herkes gibi camların dışında bir yeri özledim...Bana ait olmayan bir hayatta,hiçbir ortak yanım olmayan insanlarla akvaryumun dışını özledim...Yaramı unutup,neyi özlediklerini bilmeyen insanların özleyişlerini sevdim...Bilmiyorum,belki bunu da kendi yaramı unutmak içim yaptım hep...Anladım ki,nereye gitsem sonunda yarama dönüyorum...Ne yapsam,ne etsem döndüğüm tek yer yine o eski kalbim...Bütün o oyunlardan bana kalan o eski yadigar...Ne kadar sevse de insan,tükenip,yorulduğu bir saat var...Herkesin bencil bir ömrü var...İşte en çok o zaman hatırlarım o eski kalbimi,onca insana kendimden öç alırcasına dağıttığım kalbimi,çok sevdiğim bir yabancı gibi hatırlarım...Mahcup bir özlemle çağırırım onu dağıttığım yerlerden;hayatlardan,yorgun ve bencil sevgilerden... Utanarak...Sanki kendi kalbimi geri çağırmak bir suçmuş gibi çağırırım...Güzellik ve soyluluk saklıdır o kalpte...Kalbimdeki kimsesiz kalmış güzelliğe ve soyluluğa vurgunumdur ben...Onu her arzulayışımda karşıma Tanrı çıkar...Beni böyle eksik,böyle yarım,böyle susuz,böyle bir başına O bırakmıştır...Tanrı vardır ve benim bu sonsuz susuzluğum ondandır... 
   Bu susuzluğu hissettiğim andan beridir hayattan korkmamayı öğrendim...Kime dokunsam Tanrı’ya sonsuz bir yakarış;kime dokunsam o büyük kopuşun sancısıydı;kime dokunsam kendimdeki ilk ağrıya dokunuş gibiydi...Kime dokunsam eksik,ve yanlış bir Tanrı’ya dokunmak gibiydi... 
   Tanrı’yı unutmak,içimdeki aşkı unutmak gibidir bazen...Böyle zamanlarda kalkıp giden her şeyin peşine takılırım...Bütün zamanların,bütün trenlerin,bütün vaatlerin ve hızların arkasından giderim...Farklı olmak adına,kendim olmak adına,herkes gibi olmak adına koşarım giden her şeyin ardından...İçimdeki Tanrı’yı,içimdeki aşkı soluksuz,kimsesiz bırakarak koşarak giderim her şeyin ardından...Kendimi hatırlamamak için her anımı,her dakikamı tıka basa bu hayatla doldururum...içimdeki aşkı,içimdeki susuzluğu unutabilmek için bir projeye,bir yaz boz tahtasına dönüştürürüm kendimi...Her yerde ve herkesle olmak için kendimi boşlukta bir yerde yeniden yaratmaya çalışırım...Herkesle ve her yerde olmak için,beni her yere bir an önce yetişmek için,kendime bana ait olmayan bir kalp,bir yüz alıp kimsenin  bilmediği,uğramadığı bir boşluğa yerleşirim...Herkes ve her şey olmaz için,beni çağırdıkları her yerde olmak için bu boşlukta yaşadım kimsesiz,bu boşlukta yüzüme çarpan kapılar,bu boşlukta hızlandıkça geciktiğim,bu boşlukta çırpındıkça yitirdiğim her şey bana aşksız geçen yıllarımı hatırlatır...Bana Tanrı’sız ömrümü,yüzümden yoksun geçen anlarımı hatırlatır...Böyle zamanlarda defalarca çiğneyip geçerim kendimi...Verdiğim sözleri,ettiğim yeminleri...Atarım kendimi herkesin ortasına...Gizlerimi atarım hoyrat gözlerin önüne...Önce ben başlarım kendimi yağmalamaya...O güvenmediğim hayatı ve zamanı yanıma alarak gizlediğim ne varsa ortaya dökerek...Öç alırcasına kendimden...Dökerim her şeyi ortaya...Herkesin kendinden kurtulmak için kışkırttığı yurtsuz ve kimsesiz bir gece için... 
   Böylesi gecelerde herkes o eski yarasına haksızlık etmiştir;böylesi gecelerin sabahında herkes ezbere ve çabuk çabuk konuşur ve kimse kimsenin gözlerine korkusuzca bakmaz...Herkes bir an önce,eksik ve yanlış da olsa bir gece önceki ömrüne dönmek ister...Herkes susuz bıraktığı o eski kalbine dönmek ister... 
   Bunları bilince,bunları hissederek yaşayınca kimseye kızamıyor insan...Öfke dönüp dolaşıp geliyor yine içte patlıyor...İçimde patlıyor...Çünkü kime kızıp,kimi lanetlesem en sonunda onu içimde buluyorum...Suçladığım herkeste biraz ben varım...Kimi yargılasam elimde kanı var...Kime bağlansam onda haksızlık ettiğim ömrüm ,susuz bıraktığım Tanrı’m var...Kime koşup sarılsam onda kolları bağlı erdemim var...Başkalarını yargıladıkça kendini tutsak eden,başkalarını küçümsedikçe küçülen sevgim var...Oysa ne yapsam o yurtsuz gecem,susuz bıraktığım aşkım beni hiç unutmaz...Sorar hesabını...Defalarca gidip gelerek ömrümden,kimlerdi,diye sorar o kanayan yüz bana,kimdi bütün gece onda yargıladıkların...İtildiğim ve sığındığım yüzümden tek bir yanıt çıkar,tek bir ses...O ses der ki,bütün gece yargıladıkların aslında sensin...Bilirsin ki o ıssız gecede bunu sana söyleyen senin sesindir...Sahibini ancak bu ıssız gecede bulmuştur...İçinde soluksuz bıraktığın Tanrı’nın sesi,içinde öyle kimsesiz,öyle kanlar içinde bıraktığın sahipsiz yüzünün sesidir...Ne olur sus ve öfkelenme der bu ses bana...Boyun eğ bu sese...Kabullen onu...Bir kez olsun kendi sesinin önünde eğil der...Bir kez olsun kulak ver ona...Kulak ver ona,onun neleri yitirdiğini,neleri sonsuza dek kaybettiğini bir kez olsun anların ağzından duy...Yüzünden akan kanı bir kez olsun öp...Sadece gözyaşı değil onlar...Dokun onlara,dokun kendi kanına,yitirdiğin ve özlemini çektiğin her şeyi kendi kanında bulacaksın...Orada bütün yargıladıkların var...Orada reddettiğin bütün ömrün var...Bu hayattan tiksinip lanetlediğin ne varsa,hepsi kanında saklı...Seni terk edip ihmal edenler,seni bir türlü anlamak istemeyenler,seni yargılayıp dışarıda bırakanlar orada...Orada,seni deliler gibi sevenler ve senin içine bir türlü giremeyenler...Ne olur bir kes olsun onca insana dağıttığın kendini geriye çağır...Ne olur bir kez olsun anla,ömründen daha uzağa gidemezsin...Onca yıl susuz bıraktığın Tanrı’ndan daha uzağa gidemezsin...Ne olur anla,onca yıl kimsesiz bıraktığın yüzünden daha uzağa gidemezsin...Ne olur bir kez olsun anla,yarını yok sayarak hiçbir yere gidemezsin... 
   Yaşamak ne ki,hem kendini,hem sevdiklerini durmaksızın kimsesiz bırakmak değil?..Yaşamak yüzünü onca yemine rağmen ortada bırakmak değil mi?Yaşamak  her gittiğin yerde bıraktığın yüzleri kanayarak özlemek değil mi?.. 
   Yaşamak,içindeki o sonsuz ve tesellisiz acının tesellisini bu hayatta aramak değil mi?.. 
   Bu hayatın ne yengisi,ne yenilgisi teselli etti beni...Ne zaman kazandım,ne zaman,artık kurtuldum,desem,daha derin bir boşluk açıldı önüme...Bu hayatın kurallarıyla ne zaman çıksam yola,kazandıkça kaybettim,yükseldikçe alçaldım...Ne aklımdan kurtuldum,ne delirdim... 
   İçimdeki erdem öylesine soluksuz kalmıştı ki,ne zaman aşkın bir güzellik görsem ertelediğim hayatım gelirdi aklıma...İçimdeki erdemi suç ve günahla sınamaya geç başlamıştım çünkü... 
   Çünkü ne zaman yasadışı bir gece yaşasam anlamsızca ve kimsesiz bir ağlayış gelirdi içimden... 
   Ne zaman beni bana hissettiren birine sarılsam;çok uzaktan,çok eski bir duygu bana rağmen,bana inat yanımdan geçip giderdi...Kimi sevsem hiç olmadığı kadar yalnızlaşırdı...Kimi sevsem bütün o yanlış hayatım gizlendiği yerden çıkıp gelirdi...Kimi anlamaya çalışsam hayatımın boşluğu çarpardı yüzüme...Kime elimi uzatsam o unutulmuş ömrümle karşılaşırdım... 
   Kendimi daha fazla ne kadar tüketebilirdim...Kime sarılsam verip de tutamadığım sözler çıkardı karşıma... 
   İnsan her sabah doğan güneşten utanır...İnsan er ya da geç gelen mevsimlerden utanır... 
   İnsan onca yıl susuz bıraktığı Tanrı’sından utanır... 
   İnsan bunca işarete,bunca özleme rağmen bir türlü gidemediği yerden utanır... 
   İnsan yalan bir hayattan onca yıl bir kurtuluş beklediğine utanır...



Eski bir Turkce kitabinda
rastladim sana.
Sirtin pencereye donuktu,
odan kararmak uzereydi,
usulca one dusmustu basin
yorgun bir dusu tasiyordun omuzlarinda.
Birini bekliyordun,
kendini bekler gibi...
Ne zaman askin adi gecse
sen gelirsin aklima...
Sirtin pencereye donuk,
basin one dusmus,
bir inanc titresir, yarali, yorgun omuzlarinda
Ne zaman adin gecse
eski bir Turkce kitabinda
ask kararmak uzeredir odanda...



Senin sana rağmen bir yüzün var
Herkesin ilk aşkına benzeyen
Beklemek kadar acı , anlamak kadar zor
Nedensiz ölümlerin suskunluğu gibi
Yok karşılığı yüzünün
Senin sana rağmen bir yüzün var 
Herkesin ilk aşkına benzeyen
Yaklaştıkça imkansız uçurumlar
Nedensiz hayatların o büyük acısı gibi
Yok karşılığı yüzünün



Çocukluğumun bahçesiydin sen
Bütün bilinen mutluluklardan uzakta, 
O sarışın akşam üstlerinde, 
Istırabın eşiğinde…
Nefesim sıkıştığında seni sevmekten
Ömrümü okurdum o acı neşede, 
Boşalırdı ağzımdan o kanlı nefes
Sonra çok özlendiği için acımasızca talan edilen
Her baharda dönerdim oraya…
O sarışın akşamüstleri
Hiç gitmediğim uzaklardan döndüğüm yer olurdu…
Bilinen bütün mutluluklardan uzakta
Kalırdım orada, 
Kalırdım çocukluğumun bahçesinde, 
Aşktan nefes alamadığım o yerde…



Üç yiğit asker, beş fakir gerilla daha öldü
Sevgilimin adı kalaşnikof
En uzun ömürlü aşkımızın
Üç yiğit gerilla, beş fakir asker
Efendiler çok yaşamanızı istemiyor
Çiçekler, kediler, bisikletler
Sizden daha uzun ömürlü
Sevgilimin adı kalaşnikof
En uzun ömürlüsü aşkımızın



Anlaşmak diye birşey yoktur aslında
dillerin ve yüzlerin altında başıboş zamanlar 
dolaşır
sokaklarda bir kıç,bir penis,bir çocuk-köpek gibi
dolaştığım zamanlar
varlığımı koruyabilmek için
masaların altında ellerimi, ayaklarımı
parçaladığım 
zamanlar
Zamanlar haindir,zamanlar muhbir
İki karanlık orman birbiriyle anlaşsa ne olur,
anlaşmasa
Güvenmek diye birşey yoktur aslında
dillerin ve yüzlerin altında başıboş korkular 
dolaşır
bense korkumu ölümümün altına sakladım
hep
korkumun kokusunu aldılar
kaçtım kovaladılar
İki karanlık orman birbirine güvense ne olur,
güvenmese
Sevmek diye birşey yoktur aslında
dillerin ve yüzlerin altında başıboş yalnızlıklar
dolaşır
uydurulmuş anılar,sahte öyküler,hiç
kullanmadığım
yerlerimi bıraktım onlar
yine de son kapıma dayandılar
kapının ardı karanlık deniz 
denizde masum,tetikteki sızım,son inancım
gördüler onu
Artık şimdi o karanlık denizde
'binlerce hiçkimseyim'
İki karanlık orman birbirini sevse ne olur,
sevmese



Gözlerini eksik yaşanmış bir bahar gibi kullan
gülüşünü as intihar koğuşlarına
çelimsiz ruhlarda erken yağmurlar biriktir
nasılsa taşra hep hazırdır aşka
Üzülme, sakın dönme kendine
tesellisi ol cehennemin
cehennemin son meleği ol
Gözlerini eksik yaşanmış bir bahar gibi kullan
gülüşünü as intihar koğuşlarına
çelimsiz ruhlarda erken yağmurlar biriktir
Nasılsa taşra hep hazırdır aşka



Usul usul azalıyordu sevgisi,kalbi
soğuyordu...
Aynı masada,yanyana oturuyorduk,ellerinden tutuyordum...Akıntıya kapılmış bir çiçek gibi bilmediğim,bilmediği uzaklıklara doğru gidiyordu...Öyle acı çekiyordu ki sevgisinin azalmasından...Seni artık özlemiyorum,eskisi gibi içimi acıtmıyorsun,bu benim için ne büyük acı biliyormusun,derken sesi titriyordu.
Dalından kopmuş bir çiçek gibi unutuluş denizinde usul usul sürükleniyordu...Sevgimiz yurtsuz kalmıştı şimdi...
Can çekişen bir hastayı ölümüne hazırlar gibi,
nefesimi tutmuş saçını okşuyordum durmadan...
Sevgisi,yaralanmış çocukluğumuzu ve dünyayı
değiştirmeye yetmemişti.
Hayal kanatları yanmış sevgisini öksüz kalan sevgime kattım.Sevgisi biterken gözlerime son bir
kere baktı.İnanmıştı çektiğim ıstıraba...
Son anda sarıldı bana:
Hadi,sen de benimle gel,birlikte karışalım
kayboluşa,dedi.
Yapamam,dedim,istesem de yapamam.Bu
sevginin ömrünü beklemeliyim...
Bu sevginin beni götürdüğü yere kadar
gitmeliyim...
İçimde sırrın,kimseye benzemezliğin
sızısı,yarım kalan yolculuğun aşk yüzlü
çocuğu var...
Sevgisi soğurken son tesellisi,son kıskançlığı,son
umudu bu olmuştu...



Çocuk fahişe
şehvetin aynasında
kutsal masalını arıyor
yüzündeki sahipsiz spermler
çocukluğundaki ilahilerin serinliğini taşıyor
Yaşı yok fahişe
günahın içinde erdemi görüyor
yokluğa düşe düşe
ruhunun hallerini ezberliyor
Sevgili Anne... Çocuk fahişe
tahta kapısından çıktığı
bahçesine geri dönüyor
birbirine karışıyor şimdi
ayla güneş, sonra yıldızlar...
peki, bu melek kahkahasını kim atıyor?



Hayat soğuk, yağmurlu ve vurdumduymaz bir İstanbul gecesiydi... Ve gece yağan yağmur hep ürkütürdü beni. Yağmur değil yalnızlığımdı pencereleri damla damla yalayan, yıllarımı dolduran sensizlikti... Hep bir yanı yarımlık, hep senden uzaktalık, hayattaki tek 'kimse'mden yoksunluk, yani kimsesizlikti. Bir kavuşma mucizesine inanma yolunda harcanmış bir hayatın ansızın sonuna gelme, ve o mucizeyi yaşayamadan bir başına ölme korkusuydu yağmur…
Yine yağmur yağıyor, yine gece... Yine İstanbul... Ve sen kollarımın arasından sıyrılıp kalkıyorsun yataktan. Nereye gidiyorsun sevgilim? 
Sadece sana sarılarak uyuduğumda nefes alabiliyordum. Beni kollarına aldığında, yüzümü masumiyetinin yurduna, o kimsesiz boynuna dayadığımda, kokunu kalbimle soluduğumda... Uykun benim cennetimdi. Çünkü cennet sadece ikimizin olabildiği yerdi benim için. Ne sana aşık kadınlar, ne sevdiklerin, ne geçmişin, ne yarının...Uykunda sadece ikimiz vardık. Aşkıma dar gelen sevgi sözcüklerine ihtiyacım yoktu orada. Sana sevgimi anlatmaya, ispat etmeye ihtiyacım yoktu artık. Aşkımızın kokusuydu sana beni anlatan, sana seni anlatan.... Beni gerçekliğin o soğuk, o köpüklü dalgalarıyla yutan ve alıp alıp senden ötelere savuran hayatın dışındaki tek kaçış tünelimdi uykun. 
Önce kolunu çekerdin başımın altından, sonra sırtını dönerdin. Usulca sarılırdım sana arkandan, seninle ya da sensiz geçen yılların hasretiyle... Ardından yavaş yavaş kollarımın arasından sıyrılırdın...Yıllardır taşımaktan yorulmadığım hasretin, tenimden tenime akan o ateş, ağır gelirdi bedenine... Uyuyamıyorum, nefes alamıyorum, lütfen sarılma, derdin... Yatağın bir ucuna sığınmış bedeninden kovulmak, hayatından kovulmak gibiydi benim için. Sığındığım, soluk aldığım tek cennetten kovulmak gibiydi. Beni uykunda terk etmen, gerçek hayatta terk edişinden bile ağır gelirdi. Yanıbaşındaki sensizlik, o rutubetli evimdeki, o baştan ayağa sen olan evimdeki unutulmuşluğumdan çok daha ağır gelirdi. 
Seni kaybetme korkusu öyle işlemişti ki hücrelerime...Yataktan doğrulduğun anda bu korkuyla açılırdı gözlerim. Bilinçaltım konuşurdu benim yerime... Su içmek ya da tuvalete gitmek için kalktığın asla aklıma gelmezdi. Gittiğini düşünürdüm yalnızca... O saatte kendi evini terk edip, nereye gidebileceğini sorgulamadan, sadece beni o sonsuz hiçlikte, o en masum rüyada, cennetimizde, uykumuzda bir başına bırakıp, kaybolacağından korkardım. Bana hep aynı soruyu sorduran bu yüzyıllık korkuydu işte: Nereye gidiyorsun sevgilim? 
Beni yeniden hayatın içinde, gerçeklerin ortasında bir başına mı bırakıyorsun? Beni yeniden unutuluş sürgünlerine mi gönderiyorsun? Nereye gidiyorsun sevgilim? 
Oysa seni uyutmayan içindeki o yangınlı hesaplaşmaydı. Gece iner, aşıklar, yüzler, bedenler, anılar kaybolurdu; sadece ikimiz kalırdık. Ve sen uykunda sevgimle hesaplaşmaya dalardın. Cennette cehennemi hatırlardın.
Dönüp geriye bakıyorum da, sanki yıllar değil yüzyıllar geçmiş aramızdan... Aramızdan ayrılıklar, ihanetler, kayboluşlar, vazgeçişler, yeniden bulmalar, korkular, yalnızlıklar, savrulmalar geçmiş. Ve bu ilişki ne çok biçim değiştirmiş... 
Seni yollarca, şehirlerce uzağından sevdim. Seni kelimelerce, şiirlerce yakınından sevdim. Seni dünya üzerinde sanki ilk kez benim için kalemi eline alıp da yazdığın mektuplarca sevdim. Seni umutsuzca, beklentisizce, hayallerce sevdim uzağından. Hayatımı öyle olduğu gibi bıraktım. Şehrine geldim, ama kalbine giremeden sevdim. Neydik biz o yıllarda hiç düşündün mü? Neydik birbirimiz için sevgili? 
Geldim. Bana destek olacak, sırtımı vereceğim bir aşkın yoktu arkamda. Kendime yeni bir hayat kuracağım yalanını, kendim dahil, sen dahil herkese söyledim. Oysa tek istediğim seninle birlikte bir hayattı. Öyle cesaretsizdim ki karşında ve öyle açık sözlüydün ki bana karşı, ancak iddiasız bir sığınmacı olabildim hayatında. Hayatına iltica etmek isteyen bir yürek sürgünü... Bir aşk meczubu sadece...
Dürüstlük kimi zaman yalanlardan çok daha acımasızmış, sevgili... Gerçeğin buzdan ülkesinde yapayalnız kalan yürek, hayatta kalabilmek için yalanları bile özleyebilirmiş kimi zaman... Bana aksini ispat etmek için elinden geleni yaptığın o yıllarda, buzlar ülkesinde biraz olsun ısınabilmek için, aslında beni sevdiğin yalanına inandırmıştım ben de kendimi... 
Aşkıma kapalı bir kapının önüne bırakılmış yaralı bir kuş gibiydim. İnanacak, bir ibadet gibi yaşayacak tek şeyimdi senin aşkın. Karşılıksız, güvensiz, sessizce yaşanan bir aşk... Nasıl da hoyrattın bana karşı... Kalbinde değil miydim gerçekten? Neydik biz söylesene? O yıllarda senin neyindim ben sevgili? Can yoldaşın mı? Yol arkadaşın mı? Dostun mu? Sevgilin mi? .. 
Sonra bir gün geldi ve unutuldum. Ve bu sorular birer birer bıçak gibi saplandı yüreğime ve yüreğimde yanıtlarını buldu. Unutuluş hepsinin acımasız cevabı oldu. Sonrası dipsiz bir karanlık... Sonrası çaresiz bir çıldırış... 
Hayata karışmamak için tek kalkanım, tek sığınağımdı aşkın. Tek silahımı yitirdim ve hayata teslim oldum. Aldı beni savurdu başka bedenlere, parçası olamadığım o kırık dökük öykülere... 
Kırgınlık kimlik değiştirdi ve vazgeçiş oldu benim için. Unutmanın en ağırı unutamadan unutmaktır. Seni sonsuza kadar kaybetmek kimlik değiştirdi ve unutmak oldu benim için. Seni unuttuğum yalanıyla hayatı kandırmaya çalışınca hayat hiç olmadığı kadar acımasız tokatlar indirdi yüzüme... Sonrası dipsiz karanlık... Sonrası hatırlamaya bile dayanamadığım düş yıkımları... Sonrası kesif, karanlık ve rutubetli bir kuyu... Koskoca bir boşluk... Sonrası 'yalnızlık' kelimesine sığmayacak kadar derin bir yalnızlık...
Kaç zaman sonra bilmiyorum, bir gün geldi ve beni yeniden hatırladın. Yokluğumda kendine kurduğun hayat, beni yasak bir ilişki haline getirdi bu kez de... Ve bu ilişki bir kez daha kimlik değiştirdi. Seni, bir başkasıyla birleştirdiğin hayatına uzaktan bakarak, kalbimi kıskançlığın lanetli hırsına teslim ederek, kısıtlı zamanlarda, gizli saklı buluşmalarda, o doyumsuz kaçamaklarda sevmeyi de öğrendim... Hasretinin o tarifsiz kokusu burnumu sızlatırken yapayalnız uyumayı da öğrendim. Yağmurlu İstanbul gecelerinde o baştan ayağa sen olan evimde kaderimle kıyasıya yaşamayı da öğrendim, sevgili... 
O zamansız unutuluşun ardından yeniden hatırlanmanın sevinci, seni paylaşmaya boyun eğmenin ve hep gizliliğin gölgesinde kalacak olmanın acısına büründü. Uykunda soluğunun bir başka soluğa karıştığını bilerek geçirdiğim sayısız gecelerde, gururumu parça parça bölüp aşkıma kurban verdim. O tarifsiz ağrıyı uyuşturmak için ruhumdan, kimliğimden, kadınlık onurumdan vazgeçtim. Her şeye rağmen direnebilmek için kendimden vazgeçtim. Geriye dönüş kapılarını sonsuza kadar kapatmış oldum böylece. Ruhumdan kendimi kovup, tüm hücrelerime sadece aşkını yerleştirdim. İşte o andan itibaren, sensizlik artık bensizlik oldu sevgili...
Nasıl da telaşlı, nasıl da soluk soluğa yaşardık o kaçamak anları... Aşkımızın en karanlık, en gerçek, ama en yoğun anlarıymış onlar... Sensiz geçen gecelerde yüreğimde biriken kıskançlığın, öfkenin, kırgınlığın ve hasretin hummalı karanlığı, sana kavuştuğum anlarda sevinçten çıldırmanın eşiğinde tarifsiz bir hazza dönüşürdü... Nasıl da ateşliydi sevişmelerimiz... Sana yeniden dokunmak, sanki bulutlara öpücükler kondurmak gibiydi... Huzurla huzursuzluk, hasret ve kavuşma, aşk ve öfke, merhamet ve acımasızlık, kırgınlık ve bağışlama her şey ama her şey sevgimizin taşkın sularında birbirine karışırdı. İki kalbin bir ömre sığdırabileceği tüm duyguları biz o kısacık anlarda soluk soluğa yaşardık...
Sonra hayatını değiştirdin. Yeniden özgürlüğüne kavuştun. Ve bu ilişki bir kez daha biçim değiştirdi. Yıllardır bir savruluş halinde aramızdan akıp giden aşkımız, nihayet dingin, doygun ve emin bir sığınak bulmuştu kendine. O savruk yıllar bile koparamamıştı ya bizi birbirimizden, artık hiçbir şey bu aşkı yıkamazdı. İhanetlerin, unutuluşun, hayatın sınavından geçmişti aşkımız. Tam da birbirimizi hayattan çok uzakta, dokunulmaz bir boyutta sevdiğimize inanmaya başlamışken, dudaklarından dökülen o lanetli cümle korkularımı yeniden uyandırdı, geçmişi zamandan koparıp aramıza soktu yeniden: 'Varlığın artık bana acı vermiyor...'
Ah sevgilim, ayrılık trenini çoktan kaçırmadık mı biz? Bulup bulup kaybetme oyunlarını çoktan tüketmedik mi? O dünyevi aşk oyunlarından, kıskandırmalardan, kaçamaklardan çoktan vazgeçmedik mi? Birbirimizi en ağır ihanetlerde sınamadık mı? Anlamadın mı artık, varlığım sana acı vermek için değil... Sadece seni sevmek için yaşadım ben! 
Senin için bir ilişkide girilebilecek bütün kimliklere bürünmedim mi? Önce aşkla değil kalbinin boşluğuyla tutunduğun bir can yoldaşıydım... Yüreğin bir başkasına kapılarını açtığında hayatından dışlanıp unuttuğun oldum sonra... Başka hayatlarda, başka ilişkilerde seni unutmaya çalışırken, belki de aslında sadece seni ararken kıskançlıktan deliye döndüğün oldum... Kalbime geri dönmek istediğinde gururumun gemilerini yakıp, metresin oldum... Vicdanın oldum senin... Merhametin oldum... Pişmanlığın oldum... Hazzın en sıradışı boyutlarını seninle paylaşan fahişen oldum... Arkadaşın oldum... Kardeşin oldum... Sevgilin oldum... Söylesene kaç kez biçim değiştirdi bu ilişki? Kaç kez kimlik değiştirdim seni sevebilmek için... 
Anlamadın mı artık, varlığım sana acı vermek için değil. Sadece seni sevebilmek için yaşadım ben... Hala seninle geçireceğim anların telaşıyla tüketir gibi yaşıyorum sensiz geçen günlerimi. Yıllar geçti, hala seni görecek olmanın kalp çarpıntılarıyla, yalnız senin için giyiniyorum en güzel giysilerimi. Sen güzel bulasın diye geçiyorum aynaların karşısına. 
Seninle geçen zaman bir daha tekrarı olmayan, doğaçlama bir melodi gibi benim için... Sanki birlikte yazılmış kaderimizin sayılı dakikalarından an çalıyorum. Öylece karşında oturup seni seyretmeyi, sana yemek hazırlamayı, seninle sohbet etmeyi, dostlarını ağırlamayı, seninle birlikte uyumayı, yani paylaştığımız ne varsa hepsini bir daha asla okuyamayacağım bir şiiri kelime kelime içime sindirir gibi, soluk soluğa hissederek yaşıyorum... Öyle birikmişsin ki içimde... Seni yaşamakla tüketmem, seni sıradanlaştırmam mümkün değil. İçime çektikçe çoğalıyorsun...
Şimdi varlığım her geçen dakika daha da daralan gizli bir çember örüyor etrafına. Her geçen gün biraz daha uzaklaşıyor, biraz daha kanıksıyorsun beni... O peşini bırakmayan yaralı geçmişin aramıza korku duvarları örüyor. Hayatını tüm kalbimle kucakladığımı hissettiğim anda ansızın yüzünde beliren o eski kaygıların alıp seni benden çok uzaklara, derinlere, yalnızlık kuyularına sürüklüyor. Yeni isimler, yeni aşk öyküleri, başka yüzler, başka bedenlerle kaçış planları yapıyorsun kendine... Gece ansızın seni uyandıran, kolunu başımın altından çeken, seni yatağın ucuna kadar götüren, uykunu bölüp ayağa kaldıran ve bana hep o aynı soruyu sorduran bu korkular değil mi...: 'Sevgilim nereye gidiyorsun? '
Sevgilim nereye gidiyorsun? Orada ne var? Benliğini kıstırdığın duvarların arkasında soğuk, uçsuz bucaksız bir yalnızlıktan başka ne var? Neden kaçıyorsun? Neden bu aşkı sonsuzluğa, özgürlüğe, daha önce hiç yaşamadığın sınırsızlığa bir kapı olarak görmüyorsun? Ben senden gitme ihtimalini hiçbir zaman çalmaya yeltenmedim ki... Sevgim seni tüketmek değil, çoğaltmak içindi... Sevgim dünyanın yaşanılası bir yer olduğuna inanman, inanmamız içindi... Yüreğimizin çok derinlerinde yaşayan o iki masum çocuğun soluk alabilmesi için bir gökyüzüydü sevgim... Ben senin kanatlarını hiçbir zaman çalmadım ki... 
Öyle çok reddedildim ki, öyle çok unutuldum ki senin tarafından, sensiz kalmak yüreğimi ezen tek korku artık. Öyle ki hayatım yalnız bir korku halinde ayakta duruyor şimdi... Korkumu gerçeğe büründürdüğün anda yıkılıp gideceğim. Her şeyi tükettim. Hayata tutunmak adına ne varsa her şeyi yaktım seni sevebilmek için... Tüm sabrımı, kendime ve insanlara güvenimi, sevginin hayatın tek harcı olduğuna olan inancımı... Artık senden başkasına verecek enerjim, sevgim ve hayatla hesaplaşacak bir benliğim kalmadı. Geriye dönüp sığınacak bir kendim kalmadı...
Şimdi bana varlığımın sana acı vermediğini söylüyorsun. Gitmemi istiyorsun, sonra yeniden gelmemi... Ve sonra yeniden gitmemi... Beni sensizliğin o dipsiz çukuruna önce sarkıtıp, sonra yeniden gün ışığına çıkarıyorsun. Sevgimi, yokluğumu hissettiğin yerde bulmak istiyorsun. Aşkımın benliğini ve hayatını ele geçirmesinden duyduğun o sebepsiz korkuyu yenmek için, bana seninleyken tekrarı olmayan bir şiiri hatırlatan zamanın, sana benimleyken gösterdiği monoton ve tüketici yüzünü yok etmek için oynadığın bir oyun bu belki de... Beni deliliğin sürgünlerine yollayıp, sonra yeniden kalbine çağırıyorsun. 
Korkuyu beklemenin telaşı korkunun kendisinden çok daha ürkütücü biliyor musun? İşte bu yüzden sensizliğin karanlık kuyusuna kendi ellerimle bırakıyorum kaderimi. Korkuyu beklemekten vazgeçiyorum, ama asla seni sevmekten değil, sevgili... Sana veda etmeden kayboluşa karışmam da aslında sadece bunun için... 
Madem varlığım acı vermiyor sana, madem ki ancak yokluğumda sevgimi hissedebiliyorsun, öyleyse yokluğumla kal sevgili... Madem ki yokluğumla daha mutlusun, o halde yokluk benim bu aşk için büründüğüm son kimlik olsun...

 cezmi ersöz



Dün, beni derin duygularla sevdiğini söyleyen bir kadına karşı, kabuğuna gizlenen, korkak, hatta ruhsuz biri gibi davrandım... Hatta tedirginliğimi, korkaklığımı bana hissettirdiği için öfke bile duydum ona... Sebebi belliydi: Bu kabuğuna gizlenen, korkak, sevgi yeteneksizi birini nasıl bu denli gözü pek, bu denli koşulsuz duygularla sevdiğini söyleyebilirdi ki o... Görmüyor muydu halimi, hissetmiyor muydu beni kendimle bir türlü örtüştürmeyen etrafımdaki derin boşluğu? Her gün defalarca lanetler yağdırdığım, başkalarından utançla gizlediğim bu sevgi yeteneksizi varlığı nasıl sevebilirdi... 
Beni sevmekte ısrar ederek bana verdiği acı ve sıkıntının farkında da değildi anlaşılan! .. 
Üstelik bütün korku ve kaygılarıma aldırmadan, hatta bütün bunlardan sevgisine ve varlığıma ilişkin gizemli duyarlılık payları çıkarttığını ileri sürmesi beni iyiden iyiye geriletiyor; çevremdeki boşluğu biraz daha büyütüyor; kendimle buluşmamı sağlayan bütün çıkış yollarını kapatıyordu... 
Aslında o beni sevgisiyle yukarıya, günlük hayata, olup biten her şeye, anında, hemen oracıkta tepki vermeye çağırıyordu. Birisine araba mı çarptı, hemen o yaralıyı kucaklayıp hastaneye götürmeye; birisi birisine bıçakla mı saldırdı, üstüne mi yürüdü, hemen ayırmaya; olayı kimin başlattığına dikkat edip, gerekirse mahkemede tanıklık yapmaya; komşularla dayanışmaya; çocuk büyütmeye; karşı apartmandaki gözleri görmeyen adama roman okumaya; yan dairedeki yatalak kadına ilaç ve moral taşımaya çağırıyordu... Oysa ben çok istesem de, bunların hiçbirini yapamam. Elimden gelmez, beceremem. Ben istesem de hiçbir şeye müdahale edemem, ben sadece önümde, çevremde olup biten her şeye maruz kalırım. Dayak yiyen adamın kendisini elleriyle, kollarıyla korumasına; bıçaklanan adamın, yandım anam, diye bağırışına; yaralılara yardıma koşan insanların ayak seslerindeki telaşlı ve abartılı sevecenliğe; yatalak kadını ziyaret edip çıkarken, kadının minnetle gülümsemesinin usul usul ve hüzünle sönüp tamamen donmasına; mahkemede verilen ifadelere değil de, ifade veren insanların sanki başka bir gezegenden düşmüşlercesine o yabancı ve ürkek ifadelerine; tam bu esnada, orada yaşanan bütün bu gerginlik ve korkulardan uzakta yalanan bir kediye; güneşin mahkeme camlarındaki tozlu kırılmalarına ve o anda bahçede top oynayan çocukların uzun yıllar öncesinden gelen ve solmuş bir sevincin içimi acıtan seslerine; kendisine roman okunan kör adamın, çevresinde kimsenin görmediği yaratıklar varmışçasına belirsiz, ama güçlü ifadelerle etrafı izlemesine maruz kalırım... 
Çünkü en dalgın, en silik, en beceriksiz tanığıyımdır önümden hızla gelip geçen bu gündelik hayatın... Sadece kimsenin çekmeye gerek görmediği garip, işe yaramaz fotoğrafları art arda çekip, belleğimin gizli bölgelerine kaydeder dururum. Sonra ruhumun mağarasına çekilirim usulca... Ve orada, tarihlerinden ve yurtlarından kopan yüzlerin, seslerin, acemiliklerin, dikkate değer görülmeyen davranışların, ancak ters ışıkta bir anlam taşıyan gizemli çelişkilerin üzerine gümüş yağmurlar yağar usulca, belli belirsiz... 
Susar, hareketsiz seyrederim, yeryüzünde sır vermeyen zamanın parmaklarından sızan gümüş yağmurunu... Çünkü sonunda yaralılar iyileşir, hapishaneler dolar boşalır, çocuklar büyür, yatalak kadınlar ölür, komşular taşınırlar... 
Beni koşulsuz ve ömrü boyunca seveceğini söyleyen sevgili bir gün yorulur ver artık bir başkasına sunduğu sevgisini ona, uzak bir şehre götürmeye karar verir. Otobüsün camına yasladığı bitkin başı hafifçe titremektedir... 
Ağzının kenarından sızan belli belirsiz, masum ve ılık suda görürüm yüzümü, kendimi... Uyanmasın, dinlensin diye elimi, başıyla otobüsün camı arasına yavaşça yerleştirir, sonra da ağzından sızan ılık suyu usulca silerim. Çünkü beni mağaramda bıraktığı için ona sonsuza dek minnet borçluyumdur... 
Bu yüzden artık onunla her yere gider, onunla bütün sevgileri, özlemleri, acıları ve coşkularını yaşarım... Onu kutsal ve sarsılmaz bir sevgiyle seven ve yaralıların hiç durmadan yardımına koşan, olayları anında gören, hemen tavır alan, mahkemede hakimin gözlerinden dikkatli bakışlarını hiç ayırmayan, kavgaları anında ayıran, sevildiği için, bunda öfkelenmek, içine kapanmak şöyle dursun yaşama dört elle sarılan ve kendine olan güveni ve sevgisi çoğaldıkça çoğalan sevgilisinin yerine koyarım kendimi... 
Hatta zaman zaman, garip, anlaşılmaz bir boşluğa düşüp: Sevgilerde yetmeyen bir şeyler var, sanki bu bulutun arkasında gizli bir kapı, şu sisin ardında beni bana hatırlatan bir cümle, bir kelime var, ama bulamıyorum, dediği zamanlarda ona, göremediği kapıyı gösterip; hatırlayamadığı cümleyi, kelimeyi usulca kulağına fısıldayınca gözleri birdenbire sevinçle ışıldadığında, bu ruhumun mağarasından sızan gümüş yağmurları gibi içimi aydınlatırdı. 
O şimdi, beni bıraktığı mağaramda geceler boyu kaybolmuş aşk yüzlerini ve yerin üstünde hep eksik kalan ya da unutulmuş duygu hallerini, gümüş bir yağmurun altında buluşturup, birleştirdiğimi de bilmiyordur... 
İstediğim anda başka ruhların davetsiz konuğu olduğumu da... Mağaramdaki ruhumun yerin üstündeki ruhumla bir türlü birleşip bütünleşemediğini de bilmiyordur... İşte bu yüzden kötü olduğumu ve her tür kılığa bürünmüş kötülükleri anında hissettiğimi de... 
Benim kötülüğümün başkalarına asla zarar vermeyen ve sadece bana korkunç cezalar veren bir kötülük olduğunu da bilmiyordur... 
Şimdi kendisine yeni bir sevgili bulan yerin üstündeki sevecen kadın benim onu hiç sevmediğimi düşünüyordur... Elim otobüsün camıyla başı arasındayken bile onu sonsuza dek unuttuğumu sanıyordur... 
Ben kendimi bir mağarada ömür boyu yaşamaya, acı veren ve “suçlu bir zevkle” mahkûm ettiğim için, onu sonsuza dek hatırlamaya ve ruhunda konuk olmaya mecbur olduğumu hiç bilmiyordur...



Dönemem terk ettiğim hiç bir yere
Dolaşıp duruyorum sokaklarda
Dilimde o son duam
Ben hiç kimseyi bu kadar sevmedimki
Sonsuzluk gibi çıkıyordu
Bu söz içimden
Umutsuz bir yakarış gibi
Hiç bitmeyecek bir hasret gibi
Ben hiç kimseyi bu kadar sevmedimki



Masum ojeli 
fakir kız bebeklerine
benzeyen ellerinle
yolunu şaşırmış bir kelebeğin önlüğünde
nasılsa herşey aşka varır der gibisin
Parçalanmış çiçeklerin
sevinç çığlıklarındaki mutluluğu
görüp görüp yitirir gibisin
Güllere ayrılık taşır gibisin



Ben bir tek sana inanıyorum sevgili. Ve sen de bu şehirde yaşıyorsun. Bu bana yetiyor. Benim bu şehre sonuna dek inanmam için bundan iyi bir neden yok şu an.
Dünyanın en yalnız, en karamsar, içimizdeki o büyük ve o kapanmaz boşluklarıyla yaşayan iki insanıydık biz tanıştığımızda. Birbirimiz için hem en büyük ödül, hem de en büyük cezaydık.
Kimse bizim içimizi görmüyordu. Görmedikleri için dışarıda kalıyor ve nefret edip çekip gidiyordu. Sonra bize duydukları bu nefreti bir yerde öylesine unutup başkasına gidiyorlardı. Sonra bize duydukları bu nefreti hiç olmadık bir yerde unutulmuş bir şekilde buluyor, onu içimizdeki yaraya saplıyorduk. Hiç haberleri olmuyordu. Bizi hatırladıklarında bizden nefret ettiklerini bile unutmuş oluyorlardı çoğu kez. Bizi boşluklarına çekmek istiyorlardı bu kez. Bize geriye cam kırıklarını bırakıyorlardı. Nefes aldıkça içimize batan cam kırıklarını. Oysa nefes almaya tapıyorduk biz; biz ikimiz dünyanın en karamsar yaşama sevdalısıydık. Ama nefes aldıkça, o en çok sevdiğimiz şeyi tekrarladıkça içimiz paramparça oluyordu.
En çok bu acı hatırlatıyordu bize yaşadığımızı.
Ben bu şehre tapıyorum sevgili. Ve birçokları yıkımdan ve yokoluştan bahsedip bu şehirden kaçmayı düşlerken, şimdi en çok sen benziyorsun bu şehre. Çünkü bugüne dek karşına çıkanlar senin sadece güzelliğini, o dayanılmaz çekiciliğini, o ulaşılması kolay sandıkları büyünü gördüler. Kimse içindeki kanayan yüreğini, o derin, kapanması güç boşluklarını, nefes alırken kalbine, damarlarına batan cam kırıklarını görmedi. İçine giremedikleri için senden nefret edip kaçtılar, sonra nefretlerini olmadık bir yerde unutup bir başkasına gittiler.
Sen bu unutulmuş nefretleri arayıp bulmak için kimbilir kaç kez kaybolmuştun bu şehirde.
Şimdi sen en çok bu şehre benziyorsun sevgili. Bir yanın gökyüzünde çılgınca şarkı söylüyor, bir yanın dünyanın en dokunulmaz fahişesi. Ama her nefes aldığında içine cam kırıkları batıyor. Her nefes aldığında içindeki karanlık biraz daha büyüyor. Biraz daha ulaşılmaz, biraz daha uzak oluyorsun. Çünkü insanlara yaklaştıkça hep daha uzaklara itildin sen. Sarılmak istedikçe onlara, biraz daha boşluğa savruldun.
Ama unutma, sen de benim gibi hiç büyümeyen bir çocuksun. Tapıyorsun yaşamaya, tapıyorsun nefes almaya. Onca acı çekmene rağmen AŞKA AŞIKSIN sen de bu şehir gibi… BENİM GİBİ…



Onca atilistan sonra
balkonuma dondum
Onca bilgi utandigim cocuklugum icindi
Cunku beni hep bir baskasi savunuyor
Sesimden, ellerimden, gulusumden biliyorum
Hep sakladigim yara izini
balkonumdan odama goturuyorum iste...
odamdan bir kez olsun cikartmadigim
sesimden, ellerimden, gulusumden
                                                          biliyorum...



Yolculuğa... O uzun, o zorlu, ama bizi iyileştirecek acıya doğru yolculuğa çıkarız umuduyla gitmiştim yanlarına bu gün de.. Heyecanlıydım, sabırsızdım, çocukluğun kutsallığından renkler kuşanmıştım üzerime...
Ama yanlarına vardığımda yüzlerinde sanki beni ıssız, karanlık ve balçıktan bir göle itmişler, sonra kurtarmayı çok isteseler de kurtaramamışlar gibi kirli gölgeler ve hak etmedikleri 'suçlu zevklerin' çürümüşlüğü vardı...
Yine benimle ilgili gerçek düşüncelerini ben yokken konuşmuşlardı... Yanlarına geldiğimde ise benimle ilgili bütün gerçek düşüncelerini söyleyip bitirmişlerdi. Hayatına ortak oldukları, kararlarını etkiledikleri, dostluk oyunu oynadıkları birini arkasından kötüleyip, orada yokken onu balçıktan simsiyah bir göle atmak onları birbirlerine bağlayan, yakınlaştıran tek ortak şeydi neredeyse... Şimdi birlikteyken bana 'umutsuz bir hasta' gibi bakmaları biraz önceki suç ortaklığının tadını biraz daha uzatmak içindi sanki...
Ne tuhaf, onlarla birlikteyken biraz önce beni önce mahkum edip, ardından balçıktan karanlık bir göle attıklarını hissediyorum, ama böyle yapmaları sanki çok doğalmış gibi bunu onlara ya söyleyemiyorum. Neden ben çekip gitmiyorum yanlarından? Neden ihtiyaç duyuyorum onlara? Beni tekrar yok etmelerine neden katlanıyorum? Kurban olmaya alışkanlık mı bu? Yoksa onların benim celladım olduklarına mı inanmak istemiyorum bir türlü? Ya benim kaç kurbanım var? Yoksa şöyle ya da böyle ben de onlardan biri miyim? 
Ben bu sorularla boğuşadurayım, onlarsa beni balçıktan, ıssız, karanlık bir göle atmış ve oradan gelmiş, ama yaptıkları bu infazı sanki biraz fazla ağır bulmuşlar gibi yüzüme bu hayata özgü çürümüş bir acıma duygusuyla bakıyorlar. Ben yanlarında yokken, karanlık bir gölde infaz edilme kararımı verirken bildikleri her şeyi, hayallerimi, yorumlama yeteneklerini koşuşturmuş, iç dünyalarının derinliklerine dalmış, şimdiyse yorgun ve yüzeye çıkmış gibi bir halleri var.
Bana ölümümü unutturmak için basit, günlük, sıradan şeylerden bahsediyorlar. Güldürmeye ve eğlendirmeye uğraşıyorlar akılları sıra. İçlerinde gururumu okşayan, bana umut vermeye çalışanlar bile var. Daha biraz önce karanlık ve ıssız bir göle attıkları birine umut vermek bu hayata özgü bir şey olsa gerek...
Bütün bu olup bitenleri bildiğimi hissettikleri halde davranışları hiç değişmiyor. Korkuyorum onlardan. Garip bir ürküntü veriyorlar bana. Söyledim ya, yine de ayrılmıyorum yanlarından. Garip, hastalıklı bir duygu yanlarında tutuyor beni. Belki de aralarından biri bu korku ve ölüm oyununu bir yerden bozar diye bekliyorum. Belki de herkes o kişiyi bekliyor sanıyorum... Ama sonra bu bekleyişimin balçıktan bir göle atılmama sebep olan yanılgılarımdan biri olduğunu anlıyorum. Çünkü artık biliyorum ki, bu oyunu hatırlatacak, yani bozacak kişiler gülüp oynuyor...
Anlaşılıyor, onlar burada bu hayatta kalacaklar. Yola çıkmak istemedikleri, asıl acıyla buluşmak istemedikleri çoktan belli. Çocukluklarından gelen o uzak, o sahici, ama artık kısılmış çığlığın sesini artık birçoğu hemen hiç duymuyor. Duyanlarsa bu tedirginlikten işledikleri bir iki cinayetten sonra kurtulacaklarını tahmin ediyorlar. Kendilerine bu çığlığı hatırlatan bütün insanları, anlamları ve duyguları bu hayattan kaldırmaya ant içmişler sanki.
Kötülükleri bile öyle gizli, öyle yorgun, öyle bencil ki, içlerinde saklı kalmış ve yaşayan tüm duygularını bir başkasının itilmişliğinde ve yenilgisinde yok etmeye çalışıyorlar ve sonra ona: biz her şeyi senin iyiliğin için yaptık, diyorlar. Kendi ölümlerini bile başkasına taşıtıyorlar. En yakın davrandıklarında bile son kez görüşür gibi bir halleri var. Ruhlarında bir atom savaşı sonrasındaki ölümcül ıssızlığa bile alıştırmış gibiler.
Yola çıkmak isteyenleri ise ısrarla, gidilecek yerde artık düşlenen hiçbir şey olmadığını, bu hayatın bütün hayatlardan daha güzel ve iyi olduğunu söylüyorlar. Gitmeye kalkanların dayanılmaz felaketlerle karşılaştıklarını, birçoğunun çıldırdığını anlatıyorlar..
Kim gözlerini kamaştırır, kim bu hayatın alternatifsiz olduğunu söylerse, onu 'en büyük sanatçı' ilan ediyorlar. Aldırmamak gerekiyor, çoğu zaman donuk ve kayıtsız gözüktüklerine; bu hayatta kalmak için hiç bu kadar kararlı hissetmemişlerdi kendilerini.
Her gün bir başka zehirli cemiyet yasaları yapıyorlar aralıksız. Tuzaklarla dolu yeni günlük hayat haritaları çiziyorlar durup dinlenmeden.
Ve asıl olarak düşünceleri, düşleri, bilinçleri ışık sızdıranları, kurtuluş yollarının üzerinin sürekli olarak kapatıldığını söyleyenleri, bu hayata uyum gösteremeyenleri büyük tehlike ilan edip onları en yakın çevrelerine yok ettiriyorlar... Çünkü her şey oluyorlar: arkadaş oluyor; sırdaş, komşu, akraba, okul arkadaşı, iş arkadaşı oluyorlar.... İçimizdeki kompleks, ihtiyacımız, takıntılarımız, umutlarımız, zaaflarımız, her şey, ama her şey oluyorlar...
Önce biz hep beraberiz, biz güçlü ve yakın bir çevreyiz duygusu uyandırıp sonra sanki gizli bir yerden emir almışçasına ansızın kayboluyorlar. Onca beraberliğin, onca yakınlığın bir anlamı, bir sürekliliği olduğunu yadsımamak istercesine. Sonra yine eskisi gibi ortaya çıkıyorlar. Sistemin ta kendisiyken, sistemden zarar gören, ezileni oynuyorlar...
Ve bütün bu maskeler, şaşırtmacalara, asıl acıya doğru yola çıkmak isteyenleri düşlerini, çocuksu umutlarını, çabucak ayaklanan duygularına karşı mahcup durumuna düşürüyor. Birçokları bu mahcubiyeti insanda soyluluk uyandıran bir akşamüstü hüznüne dönüştüremeyip tiksinti veriyorlar. Bir kalemde düşlerinden, umutlarından, duygularından...
Bu basit, bu kaba, bu derinlikten yoksun görünen hayatın arkasında süren o korkunç, o karmaşık ve amansız savaşı gizlemek için suçlarına ortak etmedikleri kimse kalmasın istiyorlar. Ve hayat, hayat olalı hiç bu kadar güçlü olmadıklarını da biliyorlar... Hiç bu kadar egemen...
Ama ne tuhaftır ki, gördükleri düşleri hiç unutmayan ve bizleri kurtaracak olan asıl acının bu hayatın dışında bir yerde olduğunu isyan dolu bir aşkla söyleyen çocuklardan gittikçe daha çok korkuyorlar...



Anne beni onayla ve daha çok sev, dersiniz..
Baba, beni önemse ve hep yanımda ol, dersiniz...
Bakın size yazdığım bir şeyi okuyacağım, can kulağıyla dinleyin... Okulda çok büyük bir başarı kazandım, bunun benim için ne kadar önemli olduğunu ne olur anlayın, dersiniz...
Hiç eksilmesin, hep artarak sürsün istersiniz...
Ama bir türlü istediğiniz olmaz. Onaylarmış görünürler, ama sadece görünürler... Sevmiş gibi yaparlar, ama bilirsiniz ki sevgileri istediğiniz kadar değildir... Önce yüceltir, önemser gibi görünürler, ama hiç beklemediğiniz da küçümserler. Hem de kalbinizin en savunmasız bir anında...
Yazdığınızı okurken ilgiliymiş gibi yapmaya çalışsalar da ilgisiz bakışlarla dinledikleri gözlerinizden kaçmaz...
O sırada akıllarından günlük, sıradan meseleler geçer, kazandığınız başarının onlar için gerçek bir anlamı olmadığını o kayıtsız bakışlarından anlarsınız...
Önce öperler, ama hiç ummadığınız bir anda öptükleri yerden kanatırlar sizi... Sonra yine kanattıkları yerleri öpmeye çalışırlar, acısı geçsin diye... 
Sizi en çok sevdikleriniz yaralar... Hem de en derinden... Bu sızı hiç gitmez içinizden. Aradan yıllar geçmiş olsa bile sanki birkaç saat önce olmuş gibidir. Hiç, ama hiç unutamazsınız, silip atamazsınız içinizdeki o sızıyı...
İşte asıl benliğiniz budur... Hayatınızın geri kalan yıllarında sizi hiç beklemediğiniz bir anda ortaya çıkıp olmadık yerlere sürükleyebilecektir. Zamanını kollamaktadır, içten içe bunu çok iyi bilirsiniz, ama onu unutmaya çalışırsınız...
Bütün derdiniz onu gizleyip susturmaktır aslında. Kimseye göstermemektir. En derinlere itersiniz onu. Bu sızıyı en ürkütücü sırrınız gibi saklarsınız. Size en yakın olan insanlardan bile... Çünkü bilirsiniz ki, o sızı bir kez uyandı mı ne yapsanız onu dindiremeyeceksinizdir... Bir kere kendisini hatırlattığı zaman, ne zaman dineceğini asla bilemeyeceksinizdir, unutmak isteseniz de içten içe bilirsiniz bunu...
Bilirsiniz ki bu sızı ortaya çıkar çıkmaz körleşecek, bildiğiniz her şeyi unutacak, savunduğunuz her değer anlamını kaybedecek, o güne dek kazandığınız sandıklarınızın bir hiçten ibaret olduğunu göreceksinizdir... Ömrünüz sandığınız şey elinizden kaçacak, asıl yazgınız ortaya çıkacaktır... Yazgınız işte o en derinlerde sakladığınız yaralı ve sızılarla dolu benliğinizdir. En yasak bölgenizdir... Onu en alta gizlemek için birçok benlik edinirsiniz. Bu benlikleri hayranlıklarla, ilgilerle, başarılarla, kazandığınız imgelerle süsleyip gösterişli hale getirirsiniz ki, sizi tanıyan en altta yatanı görmesin, hep onlarla ilgilensin, onları gerçek sansın, onlara hayran olup bağlansın istersiniz...
İlişkiler yaşarsınız, beraberlikleriniz olur, kimseye, ama kimseye yeterince güvenmez, onu; o altta yatan yaralı benliğinizi elinizden geldiğince saklamaya çalışırsınız. Yaşadıklarınıza, ilişkilerinize karıştırmazsınız onu. Ne yaparsanız, ne söylerseniz, onsuz yaşar, onu hiç hesaba katmadan söylersiniz. Ondan habersizmiş gibi yaparsınız. İyisinizdir böyle, çok da yara almadan sürükleyip götürürsünüz hayatınızı... Her ilişki bir diğerini besler. İlişkilerde çoğu kez hayranlıkla seyrettiğiniz yüzünüzde o sızı yoktur. Kaybetmemiş kazanmışsınızdır. Hiç söylemediğiniz güzel ve anlamlı sözleri hayatınıza yeni girecek insana saklarken aynanızdaki yüzünüz bir bütündür... Ya da siz öyle görürsünüz...
Sonra hiç ummadığınız anda biri çıkar karşınıza... Ona da diğerlerine yaptığınız gibi yaparsınız. Süsleyip gösterişli hale getirdiğiniz benliklerinizle yaşamaya başlarsınız onunla... Çünkü daha önce kimselere güvenmediğiniz gibi ona da tam anlamıyla güvenemezsiniz... Başlarda güzeldir onun aynasında gördüğünüz yüzünüz. Bütündür... Eski ilişkinizden sakladığınız güzel ve anlamlı sözlerin onu etkilediğini hissettikçe daha da aydınlanır aynasındaki resminiz. Ona çocukların arkadaşlarına yeni aldıkları oyuncaklarını gösterir gibi o süslü ve daha önce başkaları tarafından hep onaylanmış benliklerinizi gösterip durursunuz...
Ama her şey yolunda gibi giderken birgün sizi artık eskisi gibi onaylamadığını, söylediklerinizi hayranlıkla dinlemediğini anlamaya başlarsınız. Hatta zaman zaman başlardaki onayının gizli bir onaysızlığa, hayranlığının sinsi bir küçümsemeye dönüştüğünü fark etmeye başlarsınız. Birçok insanı etkilediğini sandığınız oyuncaklarınızın onu etkilemediğini hissedersiniz... Onu büyülemek için söylediğiniz sözlerin sanki bir duvara çarpıp yine size geri döndüğünü ve her geri döndüğünde kanatsız ve kanı çekilmiş kuşlar gibi içinizdeki o çok gizli olan boşluğa birer birer düştüğünü görürsünüz... Tuhaf bir ürküntüyle sarsılır, ayaklarınızın altındaki zeminin usulca kaydığını anlarsınız. Aynasındaki fotoğrafınız çoktan gölgelenmeye başlamıştır. Sanki sizi sizden iyi bilen, ama sizin çok da tanımadığınız birisinin çocukluğunuzun arka bahçesinde, yeni alınmış ve o çok sevdiğiniz oyuncaklarınızı teker teker yaktığını görürsünüz... Oyuncaklarınızdan çıkan yanık kokusu çok eski ve hiç unutulmayan bir felaketin yaklaştığını hissettirir... Bu yaklaşan felaket hissi yangının arka bahçenize doğru ilerlediğini hatırlatır size... Artık aynasındaki yüzünüze bu yanık kokusu eşlik etmeye başlamıştır... Yüzünüz eskisi gibi tanıdık gelmemeye başlamıştır... Bir an önce buradan bir çıkış aramak ve bu ilişkiyi sonlandırmak istersiniz... Ama bir şey tutar sizi... Basiretiniz bağlanır. Giderayak yüzünüzü onun aynasında bir kez daha güzel, aydınlık ve bütün olarak görüp öyle çıkıp gitmek istersiniz bir başka aynaya... Yangın arka bahçeye sıçramadan ona güzel ve hep hayranlıkla anımsayacağı bir son hazırlamak istersiniz... Ve artık tek derdiniz onu bu güzel sona ikna etmekten başka birşey değildir... Ama hazırladığınız hiçbir veda şöleni onu etkilemez... Yangın içerlere, derinlere doğru hızla ilerlemeye başlamıştır. Artık ona gösterebileceğiniz hiçbir yeni oyuncağınız kalmamıştır... Her veda şöleni bir öncekinden daha gösterişsiz, bir öncekinden daha yoksul ve acınası olmuştur... Savunmalarınız birer birer onun gözünde anlamını yitirmiştir... Herşeyi öylece bırakıp gitmek, bırak beni artık, gitmek istiyorum, deseniz de bu ondan çok size inandırıcı gelmez. Ayrılıp gitmeye önce kendinizi ikna edemez olmuşsunuzdur... Beni bırak, bitsin artık bu ilişki, deseniz de, bu sözler ona çarpıp; beni böyle bırakma, beni onaylamadan, bana hayran olmadan, beni sevmeden bırakma, olarak yine size geri döner...
Bu artık kendinizi onun gözüyle görmeye başladığınızı gösterir ki kaçıp kurtulmanız için artık çok geçtir... Yıllardır herkesten sakladığınız o yaralı benliğiniz saklandığı yerden, artık birer külden ibaret olan benliklerinizin yanık kokuları arasından en üste çıkmıştır... Artık söz sizden çıkmıştır... Kaderinizin ipleri elinizden kaçmış yazgınızla savunmasız bir şekilde karşı karşıya kalmışsınızdır... Aynasındaki yüzünüz paramparçadır... Artık o aynadaki yüzünüze o çok eski sızılar olmadan bakamaz olmuşsunuzdur... O çok eski sızılar, sanki birkaç saat önce girmiş gibidir içinize... Sanki unuttuğunuzu sandığınız o çok eski zamanlarda değil de henüz şimdi yaralanmış gibisinizdir... Sanki hayata başladığınız yere sizi geri çağırmıştır o sızılar... O noktaya nasıl geldiğinizi anlamadan, karşınızdaki insandan tıpkı o yaralı çocukluğunuzdaki özleminiz gibi, sizi sonuna dek anlayıp benimsemesini beklersiniz..
Anne beni onayla ve daha çok sev, der gibi... Baba beni önemse ve hep yanımda ol, der gibi yaparsınız ne yapsanız... Ama ne deseniz, ne yapsanız hep eksik kalırsınız onun gözünde, hep yetersiz... İşte bu yüzden sizi birgün bırakıp gidecektir... Asıl bu korkunun altında yatar bir zamanlar onca korktuğunuz ölüm... Bu korkuyu yaşamamak için defalarca kendinizi yok etmek geçer aklınızdan... Ama tek birşey yüzünden kıyamazsınız kendinize, tek birşey: Onu bir daha göremeyecek olmak korkusu... Bu korku yüzünden her sızıya katlanırsınız, her acıya, her ayrılık endişesine...
O da tıpkı anneniz gibi yapar, babanız gibi davranır... Onaylamış gibi görünür, ama istediğiniz gibi onaylamaz. Seviyor gibi yapar, ama bu beklediğiniz o sevgi değildir. Önce yüceltir, ama hiç beklemediğiniz bir anda küçümsemeye başlar... Hem de kalbinizin en savunmasız anında... Söylediğiniz ya da yazdığınız birşeyi ilgiliymiş gibi dinler, ama içten içe ilgisizliğini hissedersiniz... Bir başarınızı anlatırken anlarsınız ki, o sırada aklından günlük, sıradan sorunlar geçer... Önce öper, ama hiç ummadığınız bir anda öptüğü yerden sizi kanatmaya başlar... Sonra kanattığı yerleri yeniden öpmeye çalışır, acınızı dindirmek için... İşte böyle anlarda ona hiç olmadığı kadar bağlanırsınız. Böyle anlarda sizi hiç beklemediğiniz zamanlarda kanattığı için bile ona minnet duymaya başlarsınız. Ne yaparsa yapsın, ne dersen desin, ne kadar incitirse incitsin, ama sonra gelip kanattığı yerleri öpsün, yeter ki neden olduğu acımı dindirsin, dersiniz...
Onun durmadan değişen yüzlerine, duygularına göre yaşamaya başlarsınız... Sizi incitip kanattıktan sonraki sarılmasına... Ansızın niye ve neden olduğunu bilemediğiniz öfkelenmesinden sonraki gülümseyişine... O dünyanızı karartan küçümsemesinden sonra size yıllar sonra güneşin doğuşu gibi gelen ilgi ve hayranlığa göre yaşamaya başlarsınız.. Artık ondan gelecek her şeye razı olursunuz. Bu yoğunluğun adı köleliktir. Gönüllü kölelik.
Peki, neden bir başkasına değil de ona karşı duyarsınız bu yoğunluğu, bu gönüllü köleliği... Neden başkaları sizin o süslü ve gösterişli benliklerinize hayranlıkla inanmış, sizi size doğrulamıştır da, neden onun aynasında seyrettiğiniz yüzünüz böyle paramparça, böyle yangınlar içindedir... Neden başkaları değil de o gelip dokunmuştur yıllardır herkesten sakladığınız o yaralı benliğinize... İşte bu çoğu kez derin bir sırdır. Çok zordur bu muammayı çözmek... Yüzü, yüzündeki garip bir ışık... Bakışlarındaki eski bir esrar... Hangisinde, hangisinde saklıdır o size bile bir sır olan teslimiyetiniz, bilemezsiniz...
Karanlık bir ormandır insan. Ürkütücü ve çözülmez görünür... Uzaklardan gelen bir ışık gelir, bu ormanın içindeki inleyen bir hayvanın gözlerindeki acıyı parlatır. Bu kısacık parlayış anında ayakları kırılmış bir atın gözlerindeki derin acı sezilir. Atın acıyla inip kalkıyordur göğsü... O koca ormanın içinde bir başınadır... Sonra ışık kaybolur gider. Ama artık koca ormandan geriye o ayakları kırık atın gözleri kalır sadece aklınızda... Acıyla inip kalkan göğsü kalır... Sanki bütün o karanlık ormanın ruhu ayakları kırık atın acıyla bakan gözlerine doğru akıp durur... İşte o karanlıktan gözlere doğru akan yoğunluk aşkın ta kendisidir. Orman ne kadar karanlıksa bu akış o kadar hızlı olur...
Yani siz ne kadar karanlıkta kalmışsanız, o karanlıktan gözlerinize doğru akan yoğunluk o kadar acı ve o kadar güçlüdür...
İçinizdeki karanlık ormandan gözlerinize doğru akan bu yoğunluğun adı aşktır... Artık gözleriniz bir köle gibi bakmaya başlar... Bir efendiniz vardır artık, nereye baksanız onu görürsünüz... Gördüğünüz herşey ondan bir iz, bir soluk taşır.
O herkesten gizlediğiniz yaralı benliğiniz zincirlerinden kopmuş, sahip olduğunuz herşeyi ezip geçmiş, gelip gözlerinizi kaplamıştır... Gördüğünüz, dokunduğunuz, baktığınız herşeye o yaralı benliğinizin gözleriyle bakmaya, onun gözleriyle görmeye başlamışsınızdır... Dünya o yaralı benliğinizden ibarettir artık...
O güne dek bildiğiniz herşeyi unutmuşsuzdur... Yaşadığınız bu yoğunluk o güne dek taşıdığınız değerleri, inatla savunduğunuz doğruları bir anda unutturmuştur size...
Sahi, siz daha önce kim ve nasıl biriydiniz... Unutmuşsunuzdur...
Başkalarının görmediği, görüp de anlamadığı şeyleri görür ve hissedersiniz de, sizi asıl ilgilendiren, ilgilendirmesi gereken şeyleri bir türlü görüp hissedemezsiniz... Kimdir, aslında ne düşünür sizi bu hale sokan sevgili... Gerçekte sizin için ne düşünmektedir... Hayatla ve kendiyle ilgili ne hesapları, nasıl kaygıları vardır... Sizin sevginiz ona ne kadar geçmektedir... Sevginizin ondaki yansımaları nelerdir... Bunları bilmezsiniz de, dokunduğunuz ve gördüğünüz herşeyde onu hissettiğinizi, gördüğünüzü bilirsiniz...
Çünkü sizin için dünya odur... Ama onun dünyası bu dünyanın neresindedir, işte bunları asla bilemezsiniz... Siz hiçbir eve, hiçbir odaya, hiçbir yere sığmazsınız, ama onun kaç evi, kaç odası, sığınıp gizlendiği kaç yeri vardır, bilemezsiniz.
O sizi onaylayıp beğensin, hep yanınızda olsun ve hep sevsin diye ona içinizden geçen herşeyi eksiksiz anlatırsınız da, o size sizinle ve kendiyle ilgili düşündüklerini ne kadar anlatır, işte bunu asla bilemezsiniz...
Sizin onu sevdiğinizi herkes, bütün dünya bilsin istersiniz, onun sizi sevdiğinizi, o da seviyorsa nerede, hangi odada, kime ve ne şekilde söylediğini asla bilemezsiniz...
İşte bu eşitsiz bir ilişkidir... Siz köle, o efendidir... O sizin dünyanıza istediği an girebilir, ama siz onun dünyasına giremezsiniz... Sizin için onu sevdiğiniz dünya bir bütündür, ama onun dünyası evlere, odalara, gizlere, bilinmeyen yerlere bölünmüştür... Siz onu dünyanızda ararken, o kimbilir hangi evde, hangi odada, sizin hakkınızda kime ne söylemektedir ya da ne söylememektedir, işte bunu asla bilemezsiniz...
Siz onu öyle çok sevmişsinizdir ki, işte en çok bu yüzden onun sadece bir yönünü görürsünüz... Çünkü sevginiz o güne dek hayatın görünmeyen yanları hakkında olan bütün bilgilerinizi unutturmuştur size... Onu artık bu bilgilerle, bir zamanlar savunduğunuz değerler ve doğrularla değil, onu artık bu yaralı benliğinizle görürsünüz. Bu yüzden siz ne kadar haklı olsanız da, durmadan ona karşı suçlu ve ezik hissedersiniz kendinizi... Ne kadar büyükse onun boşluğu sevginiz o kadar eksiktir... Büyüdükçe onun boşluğu siz bu yüzden o kadar çok pişmanlık biriktirirsiniz, keşke onu daha çok sevseydim, diye...
Aslında kendisine güvenli bir kıyı arayan odur, ama siz onu böyle görmek istemediğiniz için onun için okyanuslara hep geç kaldığınızı hissedersiniz... Bu suçu, bu pişmanlığı, bu gecikmişliği sorgulatmak, biraz olsun temize çıkmak için bir mahkeme ararsanız, ama kimse böyle bir mahkemenin yerini bilmiyordur...
Siz onun için neleri göze aldıysanız ve alacaksanız, onun da sizin için aynı şeyleri göze aldığını ve alacağını hissedersiniz... Oysa o sizin sandığınızdan çok ayrı biridir. Bildiğiniz o yönünden başka bilmediğiniz birçok yönü, birçok yüzü, birçok odası vardır...
Sizin sevdiğiniz yanından başka bilmediğiniz ve bu sızılar içinde asla bilemeyeceğiniz yerleri vardır onun... Tamamen körleşmemek onu bütünüyle görmek için alttan alta bunu hissedersiniz de bu boşluğun adını tam olarak koyamazsınız... Bu boşluk onun gerçekliğidir... Ayaklarının yere bastığıdır; sizin gibi bu hayatın kurallarından hiç kopmayıp, aksine ona sımsıkı sarıldığıdır... Size istediklerinizi ancak hayatın bütün o bağlarından, bütün bu parçalanmışlığından, parasal ve gelecekle ilgili korkularından kurtulmuş biri verebilir, ama öyle biri değildir ki; işte bu yüzden onun sarıldığı yerlerden sizin o büyük yanılgınız başlar...
Aslında siz bir anlam, bir yüz, bir ışık, bir ruh diye bir boşluğu seviyorsunuzdur... Dopdolu diye sarıldığınız...
Kurtuluşum, diye sarıldığınız onun ardına gizlendiği, sizin hiç bilmediğiniz ve belki de hiç bilemeyeceğiniz boşluğudur.
Karanlık ormanınızdan gözlerinize, gözlerinizden dünyaya doğru akan o yoğunluk işte bu boşluğa doğru akmaktadır... Aşkınız işte sınırları bilinmeyen bu boşluğun çekimine kapılmıştır... Acınız, içinizdeki sızıların derinliği, üzerinden koştuğunuz uçurumlarınız bu boşluğun çekimiyle daha çok büyür... Sizi o yaralı benliğiniz körleştirmiştir, bu yüzden düştüğünüz yerleri göremezsiniz... Siz o diye onun bir yanını görürsünüz, ama o sizin için ayırdığı odalardan birinden sizi seyretmekte ve oradan sizi bütün yönlerinizle görmektedir... Sadece sizin için ayırdığı o odada bu halinize üzülmekte, belki de sizi özlemekte ve bu aşk için acı çekmektedir...
Ama bir diğer odasına geçtiğinde orada bir başkasıyla sizin hiç bilmediğiniz yönüyle, bu hayatta ayakta nasıl kalırım, nasıl acı çekmeden, nasıl üzülüp incinmeden yaşarımın hesabını yapmaktadır...
Siz onu bütünüyle bildiğinizi zannederseniz, ama sizin hiç bilmediğiniz yönlerinden biriyle parasal bir sırrı konuşmaktadır bir başkasıyla...
O da sizin gibi herşeyini, bütün suçlarını, bütün itiraflarını bildiğini, ama ona ne kadar güvence vereceğini, ona ne kadar güven ve rahatlık sağlayacağını bilemediği bir başkasından parasını nereye gömdüğünü öğrenmeye çalışmaktadır.
O nerede kime ne söylerse söylesin, o hangi odada hangi parasal sırların hesabını yaparsa yapsın, o hangi evde bilmediğiniz hangi yönünü yaşarsa yaşasın, sizin ona duyduğunuz aşkı asla eksiltmez bu... Aksine onu hiç tanıyamadıkça ona duyduğunuz aşk daha da artar... Sizin için her geçen gün dayanılmaz bir hale gelen çekiciliği onun birtürlü göremediğiniz o büyük boşluğuyla daha bir artar...
Karanlık ormanınızdan gözlerinize, gözlerinizden dünyaya ve oradan sevdiğiniz insanın boşluklarına doğru akan yaralı benliğiniz bir önceki günden daha büyük bir sızıyla kaplanır.
Öyle bir sızıdır ki bu, kendi boşluğunda öylesine büyüyen bir sevgidir ki, karşınızdaki eğer böyle bir sevgiyle dolu değilse bir süre sonra geri çekilir... Geri çekilirken bir odalık bile olsa size duyduğu sevgiyi fazla acı çekmemek için anında zehirleyip geri çekilir...
Ve birgün gelir size ayırdığı o tek bir odanın bile ışıklarını söndürüp, kapılarını kapatıp; çekip gider ve sizi aşkınıza terk eder...
Sizi artık ilgisiz de olsa dinleyen o yoktur...
Artık sizi önemsiyor görünüp de aslında önemsemeyen, yanındayım, dediği halde aslında çok uzakta olan biri bile yoktur... Önce öpen, sonra öptüğü yerleri kanatan, ardından kanattığı yerleri çok acımasın diye öpmeye çalışan o yoktur yanınızda...
Sevdikçe sizi bir o kadar çok yaralayan o bile yoktur artık.
İşte o zaman sevgili diye, dünya diye, hayat diye baktığınız her boşluğu artık sadece sizin o yaralı benliğiniz doldurur...
Artık nereye, hangi kalabalık şehre gitseniz bile peşinizden o ıssız, 
o karanlık ormanınızı birlikte götürürsünüz... Nereye gitseniz kendinizi orada kaybolmuş hissedersiniz...
Yollarda kime rastlasanız, çıkartıp onun fotoğrafını gösterirsiniz... Bu insanı tanıyor musunuz, buralardan geçti mi, onu gördünüz mü, diye sorarsınız...



Kırıldığın zaman,
çitin ötesindeki insanları düşün,
acıları içini ısıtsın, doğrulansın yüzün,
gözlerine çekimser bir mevsim süsü ver
korkma, kimsenin gözükmez içi...
Hem bak nasıl da harcanıyor dünya
aileler... sevgililer... bütün ülke.
Üstelik kadının yüzü paramparça
kadın kalpten ölecek,
o kadına sakın nüfuz etme...
Boğ odana deniz menevişleri getiren kızı
vehimlerinden yaptığın sevginle,
ufacık sahnelerde büyük öfkeler tasarla,
antika bir çerçeve uydur
büyük insanlık derdine…
Nasılsa çitin ötesinde insan dolu,
sen gövdeni düşün yalnızca
göğsünün en ince yerinde…
Hem bak nasılda harcanıyor dünya
aileler… sevgililer… bütün ülke
üstelik kadının yüzü paramparça,
kadın kalpten ölecek,
o kadına nüfuz etme…
Kış başladı… başlayacak,
artık hesaplar açık veriyor,
bir isim bulmalısın kendine
engellenmiş kaçak… engellenmiş kaçak…



Bu yaz Latince kursuna gitme,
                                                  beni incele.
Seneye ucarsin planorle.
Bu yaz boslugu benim cinnetimde dene...
Sana cagdisi bir romantizm getirdim,
ilkel bir soyutlama...
Isletme tezini sonra verirsin, bu yikimi             
                                                           kacirma...
Hirslarini yatistir bir sure icin...
Biraz egil, nefesimi dinle,
hic olmazsa, uzuluyormus gibi yap...
Yeniden donersin eski hayatina,
biraz saygi duy, biraz zaman kaybet...
Bak beni nasil zehirleyecek,
icinde tasidigini bile farketmedigin o ask...
Kucumseme, deneyimdir ; soranlara
                                                              anlatirsin
Senin icin bu yenilgi, bu dagilip
                                                      parcalanma...
Bu yaz Latince kursuna gitme, beni incele...



Hatırladım seni
bu büyük boşluğun içinde
neden böyle çok sevildiğini...
Sen hayatın once içinde olduğun halde
her şeyden ince bir tülle ayrılıyorsun, 
her şeyden çocuksu bir kanla
eksik yaşanmış bir baharla ayrılıyorsun...
Kim sevse seni, yitirdiğini seviyor
o büyük eksik neyse onu...
Kim sevse seni, yanlış yüzünü görüyor...
Uzaklaşan bir tutkusun sen
seni seven yitirmeyi öğrenmeli, 
Hayatsın...O kanatan rüya...
Bölünmüş hayatları
son kez aydınlatıyor adın...



Hayat soğuk, yağmurlu ve vurdumduymaz bir İstanbul gecesiydi... Ve gece yağan yağmur hep ürkütürdü beni. Yağmur değil yalnızlığımdı pencereleri damla damla yalayan, yıllarımı dolduran sensizlikti... Hep bir yanı yarımlık, hep senden uzaktalık, hayattaki tek 'kimse'mden yoksunluk, yani kimsesizlikti. Bir kavuşma mucizesine inanma yolunda harcanmış bir hayatın ansızın sonuna gelme, ve o mucizeyi yaşayamadan bir başına ölme korkusuydu yağmur…
Yine yağmur yağıyor, yine gece... Yine İstanbul... Ve sen kollarımın arasından sıyrılıp kalkıyorsun yataktan. Nereye gidiyorsun sevgilim? 
Sadece sana sarılarak uyuduğumda nefes alabiliyordum. Beni kollarına aldığında, yüzümü masumiyetinin yurduna, o kimsesiz boynuna dayadığımda, kokunu kalbimle soluduğumda... Uykun benim cennetimdi. Çünkü cennet sadece ikimizin olabildiği yerdi benim için. Ne sana aşık kadınlar, ne sevdiklerin, ne geçmişin, ne yarının...Uykunda sadece ikimiz vardık. Aşkıma dar gelen sevgi sözcüklerine ihtiyacım yoktu orada. Sana sevgimi anlatmaya, ispat etmeye ihtiyacım yoktu artık. Aşkımızın kokusuydu sana beni anlatan, sana seni anlatan.... Beni gerçekliğin o soğuk, o köpüklü dalgalarıyla yutan ve alıp alıp senden ötelere savuran hayatın dışındaki tek kaçış tünelimdi uykun. 
Önce kolunu çekerdin başımın altından, sonra sırtını dönerdin. Usulca sarılırdım sana arkandan, seninle ya da sensiz geçen yılların hasretiyle... Ardından yavaş yavaş kollarımın arasından sıyrılırdın...Yıllardır taşımaktan yorulmadığım hasretin, tenimden tenime akan o ateş, ağır gelirdi bedenine... Uyuyamıyorum, nefes alamıyorum, lütfen sarılma, derdin... Yatağın bir ucuna sığınmış bedeninden kovulmak, hayatından kovulmak gibiydi benim için. Sığındığım, soluk aldığım tek cennetten kovulmak gibiydi. Beni uykunda terk etmen, gerçek hayatta terk edişinden bile ağır gelirdi. Yanıbaşındaki sensizlik, o rutubetli evimdeki, o baştan ayağa sen olan evimdeki unutulmuşluğumdan çok daha ağır gelirdi. 
Seni kaybetme korkusu öyle işlemişti ki hücrelerime...Yataktan doğrulduğun anda bu korkuyla açılırdı gözlerim. Bilinçaltım konuşurdu benim yerime... Su içmek ya da tuvalete gitmek için kalktığın asla aklıma gelmezdi. Gittiğini düşünürdüm yalnızca... O saatte kendi evini terk edip, nereye gidebileceğini sorgulamadan, sadece beni o sonsuz hiçlikte, o en masum rüyada, cennetimizde, uykumuzda bir başına bırakıp, kaybolacağından korkardım. Bana hep aynı soruyu sorduran bu yüzyıllık korkuydu işte: Nereye gidiyorsun sevgilim? 
Beni yeniden hayatın içinde, gerçeklerin ortasında bir başına mı bırakıyorsun? Beni yeniden unutuluş sürgünlerine mi gönderiyorsun? Nereye gidiyorsun sevgilim? 
Oysa seni uyutmayan içindeki o yangınlı hesaplaşmaydı. Gece iner, aşıklar, yüzler, bedenler, anılar kaybolurdu; sadece ikimiz kalırdık. Ve sen uykunda sevgimle hesaplaşmaya dalardın. Cennette cehennemi hatırlardın.
Dönüp geriye bakıyorum da, sanki yıllar değil yüzyıllar geçmiş aramızdan... Aramızdan ayrılıklar, ihanetler, kayboluşlar, vazgeçişler, yeniden bulmalar, korkular, yalnızlıklar, savrulmalar geçmiş. Ve bu ilişki ne çok biçim değiştirmiş... 
Seni yollarca, şehirlerce uzağından sevdim. Seni kelimelerce, şiirlerce yakınından sevdim. Seni dünya üzerinde sanki ilk kez benim için kalemi eline alıp da yazdığın mektuplarca sevdim. Seni umutsuzca, beklentisizce, hayallerce sevdim uzağından. Hayatımı öyle olduğu gibi bıraktım. Şehrine geldim, ama kalbine giremeden sevdim. Neydik biz o yıllarda hiç düşündün mü? Neydik birbirimiz için sevgili? 
Geldim. Bana destek olacak, sırtımı vereceğim bir aşkın yoktu arkamda. Kendime yeni bir hayat kuracağım yalanını, kendim dahil, sen dahil herkese söyledim. Oysa tek istediğim seninle birlikte bir hayattı. Öyle cesaretsizdim ki karşında ve öyle açık sözlüydün ki bana karşı, ancak iddiasız bir sığınmacı olabildim hayatında. Hayatına iltica etmek isteyen bir yürek sürgünü... Bir aşk meczubu sadece...
Dürüstlük kimi zaman yalanlardan çok daha acımasızmış, sevgili... Gerçeğin buzdan ülkesinde yapayalnız kalan yürek, hayatta kalabilmek için yalanları bile özleyebilirmiş kimi zaman... Bana aksini ispat etmek için elinden geleni yaptığın o yıllarda, buzlar ülkesinde biraz olsun ısınabilmek için, aslında beni sevdiğin yalanına inandırmıştım ben de kendimi... 
Aşkıma kapalı bir kapının önüne bırakılmış yaralı bir kuş gibiydim. İnanacak, bir ibadet gibi yaşayacak tek şeyimdi senin aşkın. Karşılıksız, güvensiz, sessizce yaşanan bir aşk... Nasıl da hoyrattın bana karşı... Kalbinde değil miydim gerçekten? Neydik biz söylesene? O yıllarda senin neyindim ben sevgili? Can yoldaşın mı? Yol arkadaşın mı? Dostun mu? Sevgilin mi? .. 
Sonra bir gün geldi ve unutuldum. Ve bu sorular birer birer bıçak gibi saplandı yüreğime ve yüreğimde yanıtlarını buldu. Unutuluş hepsinin acımasız cevabı oldu. Sonrası dipsiz bir karanlık... Sonrası çaresiz bir çıldırış... 
Hayata karışmamak için tek kalkanım, tek sığınağımdı aşkın. Tek silahımı yitirdim ve hayata teslim oldum. Aldı beni savurdu başka bedenlere, parçası olamadığım o kırık dökük öykülere... 
Kırgınlık kimlik değiştirdi ve vazgeçiş oldu benim için. Unutmanın en ağırı unutamadan unutmaktır. Seni sonsuza kadar kaybetmek kimlik değiştirdi ve unutmak oldu benim için. Seni unuttuğum yalanıyla hayatı kandırmaya çalışınca hayat hiç olmadığı kadar acımasız tokatlar indirdi yüzüme... Sonrası dipsiz karanlık... Sonrası hatırlamaya bile dayanamadığım düş yıkımları... Sonrası kesif, karanlık ve rutubetli bir kuyu... Koskoca bir boşluk... Sonrası 'yalnızlık' kelimesine sığmayacak kadar derin bir yalnızlık...
Kaç zaman sonra bilmiyorum, bir gün geldi ve beni yeniden hatırladın. Yokluğumda kendine kurduğun hayat, beni yasak bir ilişki haline getirdi bu kez de... Ve bu ilişki bir kez daha kimlik değiştirdi. Seni, bir başkasıyla birleştirdiğin hayatına uzaktan bakarak, kalbimi kıskançlığın lanetli hırsına teslim ederek, kısıtlı zamanlarda, gizli saklı buluşmalarda, o doyumsuz kaçamaklarda sevmeyi de öğrendim... Hasretinin o tarifsiz kokusu burnumu sızlatırken yapayalnız uyumayı da öğrendim. Yağmurlu İstanbul gecelerinde o baştan ayağa sen olan evimde kaderimle kıyasıya yaşamayı da öğrendim, sevgili... 
O zamansız unutuluşun ardından yeniden hatırlanmanın sevinci, seni paylaşmaya boyun eğmenin ve hep gizliliğin gölgesinde kalacak olmanın acısına büründü. Uykunda soluğunun bir başka soluğa karıştığını bilerek geçirdiğim sayısız gecelerde, gururumu parça parça bölüp aşkıma kurban verdim. O tarifsiz ağrıyı uyuşturmak için ruhumdan, kimliğimden, kadınlık onurumdan vazgeçtim. Her şeye rağmen direnebilmek için kendimden vazgeçtim. Geriye dönüş kapılarını sonsuza kadar kapatmış oldum böylece. Ruhumdan kendimi kovup, tüm hücrelerime sadece aşkını yerleştirdim. İşte o andan itibaren, sensizlik artık bensizlik oldu sevgili...
Nasıl da telaşlı, nasıl da soluk soluğa yaşardık o kaçamak anları... Aşkımızın en karanlık, en gerçek, ama en yoğun anlarıymış onlar... Sensiz geçen gecelerde yüreğimde biriken kıskançlığın, öfkenin, kırgınlığın ve hasretin hummalı karanlığı, sana kavuştuğum anlarda sevinçten çıldırmanın eşiğinde tarifsiz bir hazza dönüşürdü... Nasıl da ateşliydi sevişmelerimiz... Sana yeniden dokunmak, sanki bulutlara öpücükler kondurmak gibiydi... Huzurla huzursuzluk, hasret ve kavuşma, aşk ve öfke, merhamet ve acımasızlık, kırgınlık ve bağışlama her şey ama her şey sevgimizin taşkın sularında birbirine karışırdı. İki kalbin bir ömre sığdırabileceği tüm duyguları biz o kısacık anlarda soluk soluğa yaşardık...
Sonra hayatını değiştirdin. Yeniden özgürlüğüne kavuştun. Ve bu ilişki bir kez daha biçim değiştirdi. Yıllardır bir savruluş halinde aramızdan akıp giden aşkımız, nihayet dingin, doygun ve emin bir sığınak bulmuştu kendine. O savruk yıllar bile koparamamıştı ya bizi birbirimizden, artık hiçbir şey bu aşkı yıkamazdı. İhanetlerin, unutuluşun, hayatın sınavından geçmişti aşkımız. Tam da birbirimizi hayattan çok uzakta, dokunulmaz bir boyutta sevdiğimize inanmaya başlamışken, dudaklarından dökülen o lanetli cümle korkularımı yeniden uyandırdı, geçmişi zamandan koparıp aramıza soktu yeniden: 'Varlığın artık bana acı vermiyor...'
Ah sevgilim, ayrılık trenini çoktan kaçırmadık mı biz? Bulup bulup kaybetme oyunlarını çoktan tüketmedik mi? O dünyevi aşk oyunlarından, kıskandırmalardan, kaçamaklardan çoktan vazgeçmedik mi? Birbirimizi en ağır ihanetlerde sınamadık mı? Anlamadın mı artık, varlığım sana acı vermek için değil... Sadece seni sevmek için yaşadım ben! 
Senin için bir ilişkide girilebilecek bütün kimliklere bürünmedim mi? Önce aşkla değil kalbinin boşluğuyla tutunduğun bir can yoldaşıydım... Yüreğin bir başkasına kapılarını açtığında hayatından dışlanıp unuttuğun oldum sonra... Başka hayatlarda, başka ilişkilerde seni unutmaya çalışırken, belki de aslında sadece seni ararken kıskançlıktan deliye döndüğün oldum... Kalbime geri dönmek istediğinde gururumun gemilerini yakıp, metresin oldum... Vicdanın oldum senin... Merhametin oldum... Pişmanlığın oldum... Hazzın en sıradışı boyutlarını seninle paylaşan fahişen oldum... Arkadaşın oldum... Kardeşin oldum... Sevgilin oldum... Söylesene kaç kez biçim değiştirdi bu ilişki? Kaç kez kimlik değiştirdim seni sevebilmek için... 
Anlamadın mı artık, varlığım sana acı vermek için değil. Sadece seni sevebilmek için yaşadım ben... Hala seninle geçireceğim anların telaşıyla tüketir gibi yaşıyorum sensiz geçen günlerimi. Yıllar geçti, hala seni görecek olmanın kalp çarpıntılarıyla, yalnız senin için giyiniyorum en güzel giysilerimi. Sen güzel bulasın diye geçiyorum aynaların karşısına. 
Seninle geçen zaman bir daha tekrarı olmayan, doğaçlama bir melodi gibi benim için... Sanki birlikte yazılmış kaderimizin sayılı dakikalarından an çalıyorum. Öylece karşında oturup seni seyretmeyi, sana yemek hazırlamayı, seninle sohbet etmeyi, dostlarını ağırlamayı, seninle birlikte uyumayı, yani paylaştığımız ne varsa hepsini bir daha asla okuyamayacağım bir şiiri kelime kelime içime sindirir gibi, soluk soluğa hissederek yaşıyorum... Öyle birikmişsin ki içimde... Seni yaşamakla tüketmem, seni sıradanlaştırmam mümkün değil. İçime çektikçe çoğalıyorsun...
Şimdi varlığım her geçen dakika daha da daralan gizli bir çember örüyor etrafına. Her geçen gün biraz daha uzaklaşıyor, biraz daha kanıksıyorsun beni... O peşini bırakmayan yaralı geçmişin aramıza korku duvarları örüyor. Hayatını tüm kalbimle kucakladığımı hissettiğim anda ansızın yüzünde beliren o eski kaygıların alıp seni benden çok uzaklara, derinlere, yalnızlık kuyularına sürüklüyor. Yeni isimler, yeni aşk öyküleri, başka yüzler, başka bedenlerle kaçış planları yapıyorsun kendine... Gece ansızın seni uyandıran, kolunu başımın altından çeken, seni yatağın ucuna kadar götüren, uykunu bölüp ayağa kaldıran ve bana hep o aynı soruyu sorduran bu korkular değil mi...: 'Sevgilim nereye gidiyorsun? '
Sevgilim nereye gidiyorsun? Orada ne var? Benliğini kıstırdığın duvarların arkasında soğuk, uçsuz bucaksız bir yalnızlıktan başka ne var? Neden kaçıyorsun? Neden bu aşkı sonsuzluğa, özgürlüğe, daha önce hiç yaşamadığın sınırsızlığa bir kapı olarak görmüyorsun? Ben senden gitme ihtimalini hiçbir zaman çalmaya yeltenmedim ki... Sevgim seni tüketmek değil, çoğaltmak içindi... Sevgim dünyanın yaşanılası bir yer olduğuna inanman, inanmamız içindi... Yüreğimizin çok derinlerinde yaşayan o iki masum çocuğun soluk alabilmesi için bir gökyüzüydü sevgim... Ben senin kanatlarını hiçbir zaman çalmadım ki... 
Öyle çok reddedildim ki, öyle çok unutuldum ki senin tarafından, sensiz kalmak yüreğimi ezen tek korku artık. Öyle ki hayatım yalnız bir korku halinde ayakta duruyor şimdi... Korkumu gerçeğe büründürdüğün anda yıkılıp gideceğim. Her şeyi tükettim. Hayata tutunmak adına ne varsa her şeyi yaktım seni sevebilmek için... Tüm sabrımı, kendime ve insanlara güvenimi, sevginin hayatın tek harcı olduğuna olan inancımı... Artık senden başkasına verecek enerjim, sevgim ve hayatla hesaplaşacak bir benliğim kalmadı. Geriye dönüp sığınacak bir kendim kalmadı...
Şimdi bana varlığımın sana acı vermediğini söylüyorsun. Gitmemi istiyorsun, sonra yeniden gelmemi... Ve sonra yeniden gitmemi... Beni sensizliğin o dipsiz çukuruna önce sarkıtıp, sonra yeniden gün ışığına çıkarıyorsun. Sevgimi, yokluğumu hissettiğin yerde bulmak istiyorsun. Aşkımın benliğini ve hayatını ele geçirmesinden duyduğun o sebepsiz korkuyu yenmek için, bana seninleyken tekrarı olmayan bir şiiri hatırlatan zamanın, sana benimleyken gösterdiği monoton ve tüketici yüzünü yok etmek için oynadığın bir oyun bu belki de... Beni deliliğin sürgünlerine yollayıp, sonra yeniden kalbine çağırıyorsun. 
Korkuyu beklemenin telaşı korkunun kendisinden çok daha ürkütücü biliyor musun? İşte bu yüzden sensizliğin karanlık kuyusuna kendi ellerimle bırakıyorum kaderimi. Korkuyu beklemekten vazgeçiyorum, ama asla seni sevmekten değil, sevgili... Sana veda etmeden kayboluşa karışmam da aslında sadece bunun için... 
Madem varlığım acı vermiyor sana, madem ki ancak yokluğumda sevgimi hissedebiliyorsun, öyleyse yokluğumla kal sevgili... Madem ki yokluğumla daha mutlusun, o halde yokluk benim bu aşk için büründüğüm son kimlik olsun...



Bir Daha Uyanmazdın
Martıların sana doğruyu söyleyecekti
arzu tramvaylarına binmeseydin 
Acıların seni yeni bir şehre götürecekti
Yürüyüşüne vurulmasaydın... 
Tuhaf, ele geçmez, tehlikeli bir hayvandın
Şehrin yaban adamları sana öyle bakmasaydı 
uyur, bir daha uyanmazdın...



Otobüste sevgi yoktu. Orada herkes kendine ve birbirine düşmandı. İşte bu yüzden otobüsteki insanlar birbirlerine en kötü yüzlerini göstermekten çekinmiyorlardı. Şoför en acımasız tavrıyla yolcuları durmaksızın azarlıyor, genç öğrenci başının dibinde artık ayakta durmaktan gücünü tüketmek üzere olan yaşlı bir kadını görmezlikten geliyor; genç bir adam adeta bütün gövdesiyle, önündeki kızı habire sıkıştırıyor, açıkçası cinsel tacizde bulunuyor; üstü başı pis, üstelik kendi kendisine konuşuyor diye yaşlı bir adamın yanına kimse oturmuyor; gençten biri yanında kendisinden biraz daha kısa boylu birinin üzerine neredeyse abanıyordu. Bir sivil polis önünde oturan iki öğrencinin neler konuştuğuna kulak kesilmişti. Bir başkasının ayağına basan sonra asla özür dilemediği gibi ayağına bastığı kişiye adeta, “ayağımın altında ayağının ne işi var” der gibi bakıyor, herkes herkesi olup olmadık zamanlarda suçluyor ve aşağılıyordu... Evet, bu otobüste sevgi yoktu! ..
Bir duraktan genç bir kadınla, dokuz on yaşlarındaki oğlu bindi, otobüse... Kısa bir süre sonra avını bulmuş bir avcının heyecanıyla, “biletini at hanım” diye bağırdı bizim şoför. Genç kadınsa utanarak yolcuların arasına saklanmaya çalıştı. Şoför yine: “Biletini atmadın, bak kafam bozuluyor artık” diye öfkeyle çıkıştı. Biraz daha gittik ama çok geçmeden genç kadın ağlamaklı bir ses tonuyla: “Durun... Lütfen, burada inmek istiyorum” dedi. Otobüs durdu. Kadın, yanında çocuğuyla durak dışında, öylesine bir yerde indi aşağıya. Bu defa yüzünü örtmüş hıçkıra hıçkıra ağlıyordu. Oğlu ise annesine sarılıp: “Anne ağlama, ne olur ağlama” diyordu habire. Otobüste ansızın bir sessizlik olmuş, herkes nefesini tutarak bu olayı izliyordu. Bu genç kadının varlığıyla kötü bir düşten uyanmış gibiydik. Oğluna sarılıp ağlayan bu genç anne yıllardır bastırdığımız duygularımızı hatırlatmıştı sanki bize.
Ve hemen sonra hiç beklemediğimiz bir şey oldu: Şoför otobüsün el frenini çekip aşağıya indi ve kadınla çocuğun yanına gitti ve onlardan özür dilemeye başladı. Duyuyorduk, şoför ağlayan kadına yaptığı işten çok bunaldığını, geçim sıkıntısı çektiğini, trafiğin ve yolcuların sinirlerini harap ettiğini, demin yaptıklarından pişman olduğunu söylüyor ve biletsiz olsa bile -ki şu an bu hiç önemli değildi- genç anneyi otobüse davet ediyordu. Genç kadınsa biraz önce çok aşağılandığını, çok utandığını, bir daha o otobüse binemeyeceğini söylüyordu.
Otobüsün durduğu yerin biraz aşağısı deniz kenarıydı ve hemen oracıkta bir çay ocağı ve gökyüzü renginde masa örtüleri bulunan masalar vardı. Güneş ve rüzgâr bu çay bahçesini soylu bir neşeyle kucaklıyordu. Genç kadın çocuğuyla beraber biraz olsun soluk almak ve dinlenmek için bu çay bahçesindeki masalardan birine oturdu. Gözyaşları dinmişti. Şoförse onu bırakmıyor, yanına diz çökmüş özür dilemeye devam ediyordu, işte ne olduysa bu andan sonra oldu. Herkesin yüzü aydınlandı ve ortak bir kararla gideceğimiz yerlerden vazgeçip otobüsten indik, adeta koşar adım gökyüzü rengindeki örtülerle örtülü masaların olduğu çay bahçesine gittik. Genç kadının yanına diz çöken şoförün omuzuna vuran güneş ışığı, genç annenin o unutulmaz masum yüzü defalarca içimize işlemişti. Sanki birbirinden çok, ama çok farklı insanların içinde ne gariptir ki aynı ortak ses: “Artık yeter, bunca kötülük, bunca duyarsızlık yeter” diyordu.
Nitekim şimdi hemen herkes genç anneyi teselli ediyor, sakinleşmesi için çaba harcıyordu. Genç kadın bu yakınlığımızdan cesaret alıp durumunu güçlükle de olsa anlattı. Kocası siyasi mahkummuş, yıllardır cezaevindeymiş, kendisi işten çıkartılmış, günlerdir iş aradığı halde bulamıyormuş, evde hiç yiyecek bir şey kalmamış, çocuğunu annesine götürüyormuş, otobüs bileti alacak parası yokmuş. Genç kadın bütün bunları anlatınca bir anda herkes garip bir duygusallığa kapıldı ve deminki dehşet otobüsünde uyanan kötü ruhları için birbirlerinden özür dilemeye başladılar. Yalnızca çok genç insanlarda görülür bu duygusallık; o kötücül mantık yoktur. İyi ki de yoktur, göğüsleri heyecanla inip kalkar...



Adına aşk koyduğun o büyük boşluğa
Ben koca bir hayat sığdırdım…
Beni sevmemene isyan edip kaçmak, 
Sende aradıklarımı hayatla doldurmaya çalışmak, 
ruhumun en büyük yanılgısıydı…
Hayat bana acımasız yüzünü
Sevgini inkar ettiğim zamanlarda gösterdi…
Ve şimdi asıl olmam gereken yerde, 
Hayata başladığım yerde, 
Kalbindeyim…
Vazgeçilmez oluşunun sırrı bu işte: 
Senin olmadığı n yerde ne olduğunu bilmiyorum



künyeme kazıdım ölü doğmuş sevinçlerimi
ölürsem beni seninle ararlar şimdi
bak, incelirken zehirleniyorsun yavaş yavaş
beni yanaşma ruhum boğuyor geceleri
ölürsem beni seninle ararlar şimdi
yüreğim paslı bir sarnıç
gözyaşlarının demi hala avuçlarımda
sesleniyorsun sevdaların kilitlendiği manastırlardan
yaşamak güçlü olmak değildir her zaman
künyeme kazıdım ölü doğmuş sevinçlerini
ölürsem beni seninle ararlar şimdi



.......Bir şizofrendim artık... Yalanlar söylüyordum, 
hem sana hem de ona... Kendimi tanıyamaz olmuştum.
Hangisi bendim? İçimdeki, o güzelliğiyle dünyayı elde
etmeye kışkırtılmış, karanlık ve ilgi tutsağı kadın
mıydım; yoksa uğruna hayatından vazgeçmeye hazır
olduğum aşkına mahkum, ezilmiş kapılarda bırakılmış, 
verdiği güven ve taşıdığı masumiyetle sana cazip
gelmeyen o sevdalı kadın mı? İkisi de olmak
istemiyordum. Ama ikisinden de vazgeçemiyordum. Sanki
biri olmasa diğeri yıkılacak gibiydi. Birbirinden
nefret eden ve birbirinin varlığına taammül edemeyen
bu iki benlikle yanlız kaldığımda çıldıracak gibi
oluyor, ağır ağır ruhumu öldürüyordum. Artık yalnız
kalmak dayanılmaz olmuştu benim için... Seni
göremediğim zamanlar ona gidiyor, onu göremediğim
zamanlar sana sığınıyordum. İçimdeki bu birbirine
aykırı iki kadın beni durmadan diplere çekiyordu...



şimdi burda değilsin....
ama beni duyuyosunn...biliyorum...
kapat gözlerini benim için ve dinle n'olur...
bak yoksun...
bunun anlamını biliyomusunn....
yokluğun
yüreğimmdeki bu yıldızsız, 
bu dipsiz, karanlık gece...
yokluğun, odamın duvarlarına astığım suretlerine bakarken, 
unuttuğum dalgın gözlerim....
yokluğun yastığımda bıraktığın bu kimsesiz saç telleri...
sırf kalemini değdirdiğin için atmaya kıyamadığım bu kağıtlar...
her an gözümün önünde sakladığım  mektupların, 
peçetelere yazdığın  şiirlerin, 
hediyelerini sardığın paket kağıtların...
sen gidince, 
hala sen kokuyodur, diye üzerime giydiğim 
ve derinn derinn
soluduğumm giysilerin....
bu yarı deli...
bu hayattan kopuk ruhum...
kapat gözlerini ve bana baak....
ben ne diye varsa gördüğün, işte o senin yokluğun....
söyle.! 
sana neyi anlatayımm...
sabaha karşı çalan  telefonumun ucunda, 
n'luuur bana hayattan kötü davranma diyen...sayıklayan..
o kırgın, o kendine çarpan sesini mi..! !



Aşk, ölümün dudaklarından öptüğü zaman
yüreğimdeki zehirli çiçeği
usulca bıraktım dünyanın dışına...
Aşk, ölümün dudaklarından öptüğü zaman
son kez ayaklanır düşevlerimde bastırılmış yangınlarım
mahcup ve sinsi bir konuk gibi yaşlandığım düşevlerim...
Aşk, ölümün dudaklarından öptüğü zaman
cesedim sahile vurur
insanların kıskanarak topladığı cesedim...
Aşk, ölümün dudaklarından öptüğü zaman
kelimelerin hatırasını sokaklara fırlatırım...



Öğrendiğin her şey, 
Susup arkanı döndüğün.
Yenildiğini unutup, 
Güzelliğini sonuna dek yaktığın her şey
Seni senden kurtarmıyorsa
Ne anlamı var sana hayatının sevgili…
Masumiyetin kimi zulümden kurtardı, söylesene
Hem bu arzuda onun adı bile geçmez…
İstikbalin sıradan bir ayrıntı
Bu telaşta…
Ne yapsan göğsünde hayatında yabancı bir zaman
Birikiyor…
Borçlu değilsin ömrüne üstelik…
Ama ne yapsan boşluğa açılan
Bir kapı oluyor hayat, 
Ne yapsan büyüyor o boşluk…
Ne yapsan suçlu değilsin, 
Sadece yerçekiminden muafsın…
O derin ıstırabınsa
Seni hayata alışmaktan koruyor sadece…
Oysa bu bile umurunda değil…
Geleceğin ellerinde sıcaklığı üşüyen
Bir mum sadece…Gördüm…
Geleceğin ellerine yapışan o soğukluk…
Durmadan ömrüne yapışan o gerçeği soluyorsun sen…
Durmadan o aşkı soluyorsun…
Durmadan ciğerlerini yakan o büyük soğumayı…



Eski bir kadinsin sen,
aski ogretmek icin tekrar tekrar dirilen...
Olumunu bekletiyor simdi seninle
sevdasi yarim kalmis omurler.
Bogulmus ve kanla karismis yuzu denizin
sevginle duruluyor...
Ask, unutulmus bir sanat gibi,
agirbasli bir cileyle ogreniliyor simdi
Eski bir kadinsin sen,
aski ogretmek icin celladini tekrar tekrar 
                                                         dirilten...



Ölüm, sizin eve sığınan kimsesiz bir çocuktu.
Sen ondan öğrendin kendine ne kadar uzakta olduğunu
Ölüm düşürdü seni ruhunun gurbetine
Ve büyük bir yalandan kurtardı.
Bu yüzde hiç aldanmadın
Hiç de mutlu olmadın...
Ölüm, ömrünün o yalan yarısını senden aldı.
Aşka susamış öbür yarısını yakın uzaklara saldı.
Ölüm yüzünden ne kimsenin kimsesi oldun
Ne de kimse senin gördüğünü gördü.
Yaşayan tek yerin o ölü gözlerindi.
Karanlık kokulu otlar bu yüzden 
bir tek sana el salladı...



Tek başıma hiç sorunun yanıtını bulamıyorum.Hep yeni
hayatlar yaşamayı isterken kendimi aynı hayatı tekrar
tekrar yeniden yaşarken buluyorum... Sisli bir gecede
yolunu kaybetmiş gemilere benzetiyorum kendimi...
Yanına gidip konuşmak isteğim insanları da işte bu
kayıp gemilere benzetiyorum. Uzaktan soluk ışıklarını
görüyorum... Ama ne onlar bana yaklaşabiliyorlar, ne
ben onlara... Sisli gecede birbirimize uzaktan bakıp
yeniden kendi kayboluşlarımıza karışıyoruz... Umudum
kalmadı artık; bu dünyada düşüncelerimi, beni, 
duygularımı gerçekten anlayacak birini bulmam imkansız
görünüyor artık bana... Ama evimde duramıyorum yine
de... Kendimi sokaklara atmak, insanlarla konuşmak, 
kendimi onlara anlatmak istiyorum. Dinliyor gibi
gözüküp dinlemeseler de, anlıyor gibi yapıp gerçekte
anlamasalar da...
Anılar birer zorba gibi yükleniyorlar üzerime.
Durmadan hesap soruyorlar benden... Tekrar tekrar aynı
görüntüler belleğimi kanatıyor... Ve hep o yüz...
Yüzdeki o ışık ömrümü ortadan ikiye bölüyor. Ne geriye
dönebiliyorum, ne ileri gidebiliyorum... Öğrendiğim
her yeni bilgi eski inançlarımı koyulaştırmaktan başka
bir şeye yaramıyor... O yüzün sahibine kaderini
anlatmak isterdim... Oysa o yüz ışığının farkında bile
değil. Kendisine rağmen yaşıyor o ışık yüzünde... O
yüz ki sevgiden önce nefret etmeyi öğrenmiş... O da
kayıp bir gemi ve o da bu kanlı sisin içinde yitirdiği
yolunu arıyor...
Her kayıp gemi bana kırılgan ve bitimli aşkları
hatırlatıyor... Dostluklar sisin ortasındaki kayıp
gemiler gibi boğulmuş insan sesleri çıkarıyor... Ziyan
olmuş hayatlar bu sisi biraz daha koyultuyor... Her
talihsiz karşılaşma başka bir karşılaşmayı daha
talihsiz kılmaya gidiyor... Her ziyan edilmiş hayat
başka bir hayatı ziyan etmeye gidiyor...
Evimin duvarları bile ayrılığın şarkısını söylüyor.
Bir başıma dinlemek istemiyorum ayrılığın
şarkısını...Ayrılık zorba anılarıyla geliyor... Her
zorba anı beni ayrılığın karşısında küçük düşürüyor: 
Onunla görüşmeye ara verdiğimiz bir dönemdi. Bu defa
biraz uzun sürmüştü. Ama hasret yine ağır basmış ve
yeniden bir araya gelmiştik. O zaman itiraf etmişti
biriyle birlikte olduğunu. Hiç unutmuyorum, ilk tepkim
kaç kez oldun, onunla kaç kez yattın, demek olmuştu.
Yüzüme çok tuhaf, ve o güne dek hiç bakmadığı gibi
bakmıştı... Sadece, ilk bu mu geldi aklına, seni
tanıyamıyorum, demişti... Neden ilk tepkimin o
olduğunu bugün bile anlamış değilim; ama ne zaman
aklıma gelse yüzüm kızarır, utanırım... Ve daha
binlerce zorba, acıtan anı...
Bu anıların verdiği acıdan kurtulmak için insanların
arasına karışmak istiyorum. Demir parmaklıkların
arkasında değilim, istediğim yere gidebilirim, 
istediğim her şeyi yapabilirim; ama ne yapsam, nereye
gitsem hep aynı şeyleri hatırlayan belleğimin
tutsağıyım sanki... Ben değil, bu zorba anılar
götürüyor beni istediği yere... Sevgi nasıl
bulaşıcıysa nefret de öyle bulaşıcı... Nasıl bakıyorsa
insan dünyaya, öyle görüyor ne görüyorsa... Kararmışsa
gönlü insanın, nereye baksa orada kararmış gönüller
görüyor... Dibe vurmuşsa hayatı, kimi görse dibe
vurmuş sanıyor... Hem öyle bir gece ki bu gözlerim
kapanmayı bilmiyor... Gözlerim nereye baksam
varlığımın o eski bataklığına çekiyor beni... Oysa
hayallerimin rüzgarı beni benden alıp uzaklara
götürsün isterdim... Ama hayallerimin kanatları beni
anılarımdan koparacak kadar güçlü değil... Hayallerim
beni, ben anılarımı seyredip duruyorum...
İnsanlardan ne kadar umudu kessem de yine de insansız
yapamıyorum. Beni dinlemeyecekleri, asla
anlamayacaklarını bilsem de onlara hayatımı anlatmayı
seviyorum... Hem korkuyorum onlardan, hem
korkularımdan kurtulmak için onlara sarılıyorum yine
de..
Tek başıma dolaşıyorum Beyoğlu'nda..Gecenin kim bilir
hangi saati, yine de her yer insan dolu.. Kimse evine
gitmek istemiyor sanki... Gece koyulaştıkça yalnızlık
derdi artıyor... Sadece benim evimin duvarları değil, 
bütün evlerin duvarları sanki aynı ayrılık şarkısını
söylüyor. Kimse tek başına bu şarkıyı dinlemeye
katlanamıyor... Evler saçmalığın kederinde boğulmuş, 
yanlış yerde arıyor herkes kendisini... Anılar zorba, 
bellek yorgun, hayaller kanatsız... Kimin gözlerine
baksam, bu gördüğün ben değilim, ben aslında çok
başkasıyım, diyor... Kimi sevsem bu sevgiyle
yarışacağı yerde benimle yarışıyor... Kim beni sevse
bu sevgide önce kendi yaralarını onarmaya çalışıyor...
Sevgi bir eliyle çağırıyor, korku iki eliyle itiyor...
Kim beni öpse ayrılığın ipini geçiriyor boynuma...
Nereye gitsem, oraya benden önce anılarım gidiyor...
Oraya benden önce sevgiyi öğrenmeden önce nefreti
öğrenen kadın gidiyor... Nereden dönsem ardımda
küskünlüğüm kalıyor... Kimse kurtulamıyor bu
küskünlükten. Şiirler, aşk nefret etmektir, diye
bitiyor...
Taksim'de gecenin bir yarısı tek başıma dolaşıyorum...
Bunca geç bir saate rağmen her yer öylesine gürültülü
ve kalabalık ki... Onca gürültüye ve onca kalabalığa
rağmen her yer aslında öylesine sessiz ve ıssız ki...
Sanki insanlar bu ıssızlığı ve sessizliği gizlemek
için durmadan boylukta dolaşıp duruyor ve anlamsızca
konuşuyorlar...
Biraz kuytu, kalabalıktan biraz uzak bir banka
oturuyorum... Sanki her yer gözüküyor bu banktan.
Ayaklarımın altından mahvolmuş hayatların yanık suları
geçiyor... Güçsüz düşmüş inancım aşkımı ne kadar
kirletmeye çalışsa da sanki bir el durmadan yıkayıp
arıtıyor onu...
Kendimle o kadar meşgulüm ki, biraz geç fark ediyorum
yanımda orta yaşlı bir adamın oturduğunu. Uzaklara
bakıp, benimle hiç ilgilenmiyormuş gibi davransa da
beni düşündüğünü anlıyorum... Uzaklara baksa da
hayretle ve acıyla aydınlanmış gözlerini görüyorum...
Yüzüme bakmadan soruyor: Gece ne kadar sessiz değil
mi... Şaşırıyorum benimle aynı şeyi düşündüğüne...
Evet, diyorum bir an durakladıktan sonra... Onca
gürültüye rağmen öylesine sessiz ki... Çünkü, diye
devam ediyor, kimse kimseyi dinlemiyor, herkes
kendisine öylesine gömülmüş ki... Neden böyle? diye
soruyorum ona... Ellerini kavuşturup uzaklara bakarak
yanıtlıyor beni: Hepimiz kendimizi başkalarından çok
farklıyız sanıyoruz, ama aslında birbirimize o kadar
benziyoruz ki... Bu yüzden birbirimize ne denli çok
görünmez bağlarla bağlı olduğumuzu bir bilsek her şey
öylesine değişecek ki... Ama bu bağları göremiyoruz
bir türlü... Herkes kendisi diye bilmediği bir
başkasını anlatıyor ve sonra yeniden kendi karanlığına
gömülüyor... Birlikte ama yalnızız, çok yalnızız...
Bilir misiniz, İbranice'de bu iki sözcük tek bir
harfle ayrılır...Yalnız, yahid, demektir, birlikte ise
yahad...
Sonra usulca dönüp yüzüme bakıyor: Bana hikayenizi
anlatır mısınız, diye soruyor... Şaşırmıyorum bu
sorusuna. Yalnızlık ve hayatın bu korkunç belirsizliği
öylesine hırpalamıştı ki ruhumu, ona kendimden
bahsedersem az da olsa bir teselli bulacağımı
hissediyorum... Kanlı bir sisin içinde kaybolmuş
gemilere benzettiğim insanları... Ziyan olmuş
hayatları... Aşkların nasıl bu kadar kısa bir sürede
nefrete dönüştüğünü... Yaralarını onarmak için
ilişkiye girenleri, sevmekten korkanları... Zorba
anıları, yorgun bellekleri, kanatsız kalmış
hayalleri... Her talihsiz karşılaşmanın başka bir
karşılaşmayı daha talihsiz kıldığını...Yalnızlığımı ve
hayatın o korkunç belirsizliğini..Artık beni anlayacak
birini bulmaktan ümidi kestiğimi anlatıyorum ona..
Derin bir nefes alıyor ve sonra yine şehrin solgun
ışıklarına bakarak yanıtlıyor: Öyle demeyin.Sizi
anlayacak birileri mutlaka vardır.Hem yalnızlık bizi
olgunlaştırır, yeni keşiflere hazırlar.Belirsizlikse
çoğu kez özgürlüğün kapılarını açar bize. Biraz önce
söyledim, hepimiz görünmez bağlarla bağlıyız
birbirimize.İşte bu bağları görebilmek ve birbirimizi
anlamak için daha çok çaba harcamalıyız. Bize çoğu kez
anlamsız görünen olayların, tesadüflerin ardındaki
gizli anlamlı göremiyoruz...
O şimdi ne yapıyordur...
Kim, diye soruyorum şaşkınlıkla...
Ayrıldığınız insan. Sizi anlamadığını düşündüğünüz...
İçimden karanlık bir ürperti geçiyor: Uyuyordur, bu
konuştuklarımızdan hiç haberi yoktur. Dantellerle, 
pullarla kaplı yastığında uyuyordur, diyorum...
Bence o şimdi sizin uykunuzu uyuyordur, sizin rüyanızı
görüyordur.Kim bilir belki birazdan uykusundan
ağlayarak uyanacak ve bu konuşmayı duymadan
duyacaktır... Sizin varlığınızda onun için
yaşattığınız her duyguyu hissedecektir... Hiç tahmin
edemeyeceğimiz işaretlerle anlayacaktır bunu...
İnsanlar arasındaki bu büyüye inanmak gerekir.
Karşılaşmalara, tesadüflere inanmak gerekir.
Mucizelere... Yaşadığımız her şeyin, en anlamsız
görünenin bile ardında bir anlam yatar... Size kendi
hikayemi anlatmamı ister misiniz...
Elbette, diyorum merakla, dinlemeyi çok isterim...
Ben birini öldürdüm biliyor musunuz... Bunu der demez
susup etraftaki o gürültülü sessizliği dinliyor bir
an. Neye uğradığımı şaşırıyorum. Adamın önce yüzüne
sonra da büyük bir dikkatle ince uzun parmaklarına
bakıyorum...Bana böylesine huzur veren ve bilgelik
dolu şeyler anlatan bu insan bir katildi öyle mi...
Yo, bana öyle bakmayın, dedi gayet sakin bir
tavırla...Ben de birini öldürmeden önce insan
öldürmenin kendim için ne kadar imkansız olduğunu çok
düşünmüşümdür hep. Ama birini öldürmek çok anlık bir
şey. O an zaten siz siz olmuyorsunuz. Bir başkası
giriyor sanki içinize... Şaşkınlığım sürdüğü için
lafını kesiyorum: Neden öldürdünüz peki...Bir sakıncası
yoksa söyleyebilir misiniz: 
Bencillik... Kibir... Ruhumu körleştiren arzular...
Kıskançlık... Daha çok şey eklenebilir bunlara...
Hepimizin içinde var bu duygular... Dilerseniz devam
edeyim... Bu korkunç olaydan önce durumum çok iyiydi.
İyi bir evliliğim, çok sevdiğim bir kızım, iyi bir
çevrem vardı... Karım beni terk etti. Kızım bu olay
yüzünden beni reddetti... İşimi, çevremi, dostlarımı
kaybettim. Kimse arayıp sormaz oldu. Dayanılması çok
güç yıllardı. Geçmişimi bir saplantı haline
getirmiştim. Demiştiniz ya, anılar zorbadır, diye...
İşte o zorba anılarda kurtulmak bu hayatımın üstüne
çıkabilmek için kendimi kitaplara adadım. Elime ne
geçerse okuyordum. Felsefe, psikoloji, dinler tarihi, 
edebiyat... Kitaplar olmasaydı o korkunç yıllar başka
nasıl geçerdi ki... Sonra bir gün artık özgürsün, 
dediler. İnanamadım özgür olduğuma. Ama bir amacınız
yoksa, sevdikleriniz yoksa özgür olmanın pek bir
anlamı yok... Günlerce karımı aradım, ama bulamadım.
Kızımdan da bir haber yoktu... Ne dostlarım, ne param, 
ne de bir işim vardı. Bunca işsizlikte hapishaneden
çıkan, sabıkalı bir adama kim iş verir? Hem de bu
yaşta birine... Günlerce başıboş dolaştım.Orada burada
yattım. Nereye gidecektim, ne yapacaktım...
Kitaplardan öğrendikleriniz bir yere kadar size
yardımcı oluyor... Hayat başka bir şey... İntihar
etmek istedim, onu bile beceremedim. Bir gün garip bir
rastlantı sonucu çok eski bir arkadaşımla karşılaştım.
Çok zengin olduğunu duymuştum. Bir yerde oturduk, ona
başıma gelenlerden bahsettim. Anlattıklarımdan çok
etkilendi. Gözlerinden okudum bunu... Artık benim için
hayatın bir anlamı kalmadığını, ölmek istediğimi
söyledim ona. Aslında içten içe bana yardımcı
olmasını, iş bulmasını ya da biraz para vermesini
istiyordum... Benim sana verecek hiç param yok, dedi.
Neden, diye sordum, çok zengin olduğunu duyduğumdan
bahsettim. Artık değilim, dedi. Bütün paramı, mal
varlığımı kimsesiz kalmış sokak çocukları için kurduğu
bir vakfa bağışlamış. Zenginlik ruhunu kirletmiş...
Ruhunu kurtarmak, arınmak için bu amaca adamış
kendini... Eğer ölmek istiyorsan seni engelleyemem.
Karar senin, ama dilersen gel benimle vakıftaki
işlerimde bana yardımcı ol. Yatacak bir yerin olur, üç
öğün karnını doyurursun. Sana başka bir şey veremem...
Bunları söyleyip sustu ve gözlerini hiç kaçırmadan
gözlerime baktı... İşte o an onun gözlerinde kendi
kaderimi gördüm.İnsanların arasındaki o görünmez
bağlar vardır, demiştim ya, işte onunla aramdaki o
bağı gördüm. O işareti ve o mucizeyi... Tamam, dedim, 
kabul ediyorum... Ve o gün bu gündür onunla kimsesiz
sokak çocukları için çalışıyorum. Hayatımın anlamı
buymuş meğerse benim. Bugüne dek bütün yaşadıklarım bu
günlere bir hazırlıkmış... O karşılaşma anından sonra
her şeye böyle bakıyorum artık... Her birimizin bir
başkasının üzerinde mutlaka bir etkisi vardır... Yeter
ki aramızdaki o bağı görelim...
Sonra yine susup o dingin, o huzur gülümseyişiyle
uzaklara bakmayı sürdürüyor..
O susuyor, ama benim içimde bambaşka bir konuşma
başlıyor bu defa. İnsanlar arasındaki o görünmez
bağların varlığını bildiğim halde neden görmek için
daha fazla çaba harcamadığımı soruyorum kendime...
Karşılaştığım insanlardan çok kendi benliğime takılı
kalmıştı gözlerim... Kendimi keşfetmeye harcadığım
enerjinin birazı da başkalarını keşfetmeye çalışsaydım
anılarım bu kadar zorba olmazdı bana... Belleğim bu
kadar yorgun, hayallerim bu denli kanatsız
olmazdı...Ayrılsam da, bir daha onu görmeyecek olsam
da, bir zamanlar o çok sevdiğim insanın uykuya
daldığında benim rüyamı göreceğini bilmezden
gelmezdim...
Bu iç konuşmalarımı o sırada önümüzden geçmekten olan
bir şair arkadaşım bölüyor. Haberin var mı, diyor, Ece
Ayhan bu gece öldü...Ustayı kaybettik... Bir an ne
diyeceğimi bilemiyorum. Bu gece her şey o kadar üst
üste gelmişti ki benim için... Binlerce anı üşüşüyor
beynime o an... Ama bu defa anılar eskisi gibi zorba
değildi... Her anı bir diğerine ekleniyor; her anlam, 
her görüntü, her işaret bir diğerine bağlanıyor ve
bağlandıkça yine anlamlar, yeni değerler
kazanıyordu... İster misiniz, size Ece Ayhan'la ilgili
bir hatıramı anlatmamı, diye soruyorum yanımdaki
adama... Yanıt vermeden sadece başını sallıyor ve
yüzündeki incecik hüzünle gülümsüyor...
Ece Ayhan hayatımda çok önemli bir yer tutar... Sadece
benim için değil, bu ülkede şiir yazan, şiir okuyan, 
şiiri seven birçok insan için de çok önemliydi o...
Anlaşılması güçtü, çok kapalıydı şiirleri, ama garip
büyü, bir tılsım vardı onlarda... Sanki bilinçaltımızı
okurdu o... Bu ülkenin bilinçaltını... Hayatımda
vazgeçilmez bir değeri olan şair Nilgün Marmara da onu
çok önemserdi. Ece Ayhan şiirinin sıkı takipçisiydi.
Dahası aralarında çok sıkı bir dostluk vardı. Ece
Ayhan'ı evinde ağırlar, onu kollar ve gözetirdi. Bir
gün Nilgün Marmara yaşamaktan vazgeçti ve kendisini bu
hayatın öte tarafından çağıranların yanına gitti.
Beşinci kattaki evinin penceresinden boşluğa bıraktı o
narin, o kırılgan bedenini... Ne acıydı ki birileri bu
intihardan Ece Ayhan'ı sorumlu tuttular... Hatta bu
suçlamayı yazıya dökenler bile oldu. Bir şiirinde; 
'Her yakın zulmün küçük hisseli uzak ortağı' dediği
içindi belki de... Bu dedikodular ve suçlamalar
etkisini göstermiş olacak ki, bir akşam Ece Ayhan
arkadaşlarıyla bir meyhanede otururken kızın biri
yanına bir şey söylemek maksadıyla yaklaşmış ve
arkasına sakladığı bir şişe kırmızı şarabı başından
aşağı dökmüş... Ece Ayhan hiçbir şey yapmamış, ama
sadece şunu söylemiş; babalarına yapamıyorlar, bana
yapıyorlar; çünkü güçleri bana yetiyor... Bunu
duyduğumda çok üzülmüştüm. Çünkü o üzerindeki ceketten
başka ceketi yoktu Ece Ayhan'ın... Eminim, kırmızı
şarapla lekelenen o ceketini temizleyiciye verecek
parası bile yoktu... 
Bu sırada yanımdaki adam sözümün arasına giriyor: Kim
bilir, belki de Ece Ayhan'ın başından aşağı şarap
döken o kız benim kızımdır... Bunu bana yapmayı çok
isteği halde yapamadığı için ona yapmıştır... Çünkü
onu küçük yaşta hapse girerek babasız bıraktığım için
beni hiç affetmedi... Ama lütfen siz devam edin... 
Bu olaydan birkaç gün sonra babam öldü. Önce Nilgün, 
ardından babam... Nasıl bir rastlantıydı bu... Hayatta
en çok sevdiğim iki insanı peş peşe kaybetmiştim...
Bir gün eve gittiğimde annemi gözyaşları içinde
babamın elbiselerini fakirlere, ihtiyacı olanlara
dağıtmak için torbalara yerleştirdiğini gördüm.
Babamın bir ceketini istedim annemden... Ne
yapacaksın, diye sordu. Kim olduğunu sorma anne, 
birine vereceğim sadece, dedim... Pekiyi, sen
bilirsin, deyip bir ceket uzattı bana, sonra da
babamın diğer elbiselerini katlayıp torbalara
doldurmaya devam etti... Babamın ceketini önce bir
temizleyiciye verip temizlettikten sonra Ece Ayhan'a
götürüp hediye ettim. O zaman Tarlabaşı'nda virane bir
evde kalıyordu... Zahmet etmişsin, ihtiyacım olduğunda
giyerim, dedi sadece... Aradan bir iki hafta geçti.
Bir gün annemle oturmuş konuşurken, biliyor musun dün
gece baban rüyama girdi, ceketini verdiğin adamı
sordu, söyle ona dedi, ceketimi verdiği adam çok iyi
bir insanmış, iyi bir şey yapmış, dedi... Sahi kime
verdin o ceketi, diye sordu annem... Tanımazsın anne, 
sorma, diyerek gözyaşları içinde yanından ayrılıp öbür
odaya geçtim...İşte sizin söylediğiniz o görünmez
bağlar... O işaretler, o mucizeler...
Daha konuşacak ne vardı ki; neredeyse sabah oluyordu, 
ama gözlerim kapanmak bilmiyordu... Kalkıp yanımdaki
adama son kez bakıyorum ve ona veda ederken şunu
soruyorum: Pekiyi, siz ne arıyorsunuz bu saatte, bu
bankta kimi neyi bekliyorsunuz? O dingin, o
gözyaşlarıyla biraz daha aydınlık bakan gözleriyle: 
Kim bilir belki de sizi bekliyordum, diyor... Bana
hikayenizi anlatmanızı bekliyordum...



Gülben Anastasias hep duygularına göre hareket etti. Öyle yaşadı. Duyguları daha sahiciydi, onlara inandı. İlk kocasından ayrılıp Almanya’ya işçi olarak gitmeye karar verdiğinde aristokrat ailesi şiddetle karşı çıktı kendisine. Aldırmadı, gitti. Siemens fabrikasına girdi. Almancasını geliştirdi. Onu büro işine aldılar. Bir süre sonra büro işi onu boğdu. Bu sırada Victor (Anastasias)    adlı Güney Amerikalı bir dişçiyle tanıştı. Sevdi onu; bağlandı. Birlikte Türkiye’ye geldiler. Güzel Sanatlar’ın Seramik Bölümü’ne girdi.3. sınıfa kadar okudu. Kocasıyla Ege sahillerini dolaşırken Bodrum’da Yalıkavak Köyüne geldiler. 'İşte burası sahici bir yer' dediler, manzarasına, doğasına hayranlıkla bakarak. Yalıkavak’ta bir ev, iki değirmen, biraz tarla alıp burada yaşamaya başladılar. Burada Gülben’in Viktor adında bir çocuğu oldu. Sonra kocası kendi dünyasına, Şili’ye döndü. Gülben, Yalıkavak’ta duygularına göre yaşamayı sürdürdü. Vejetaryendi, vegan oldu. Yani hayvan sütünü, yumurtayı, yoğurdu, tereyağını, sentetik şekeri, deri ayakkabıları kendine yasak etti. Köylülerden yufka ekmeği yapmasını öğrendi. Buğdayın besleyici gücünü keşfetti. Buğdaydan çeşitli yemekler yapmasını öğrendi. Ve güneşin, ayın, börtü böceğin, badem ağacının ritmiyle yaşamayı sevdi. Hep duygularıyla. Akşamları yaptığı en sahici iş, bütün işlerini bitirip günbatımını seyretmek oldu. Tıpkı badem ağaçları gibi hayal kurarak yaşamaya başladı... 
Ancak Yalıkavak’ta kaçtığı şeyler peşini bırakmadı: Para, yol, televizyon, teknoloji, beton binalar... Yalıkavak 'beyazlar' tarafından işgal edilmişti. O çok sevdiği köylüler ocaklarını söndürmüşler, Aygaz edinmişler, toprak tencerelerini atıp, emayeler almışlar; el örgüsü halılarını, dokuma halılarla değiştirmişler; dantel perdelerini çıkarıp sentetik perdeler takmışlardı. Artık akşamları, günbatımlarını değil, televizyonda 'yalan rüzgârları'nı seyrediyorlardı! .. 
Gülben, Yalıkavak’taki düşünü bitirip Fethiye’deki dağ köyüne göç etti. Bir marangoz arkadaşına,3 metreye 5 metre baraka yuvasını yaptırdı. Ormana ve denize kendini konuk ettirdi. Seramik fırınları yaptı kendine burada. Köylülerle, çevredeki hayvanlarla, ağaçlarla, börtü böcekle tanıştı. Gökyüzüyle, her çeşit kokuyla... 
Yıllardır olduğu gibi burada da hep güneş doğmadan uyandı. Kuşluk vakti, çiçeklerin uyanışıyla birlikte. Kahvaltı yapmadan dışarı çıkıyor, ormana, ormanı derin duygularla geçip denize ulaşıyor. Kayalıklardan iyileştirici sulara bırakıyor kendini. Yaz-kış, hep güneş doğarken. Dağların doruklarında kar varken yüzmekten delice bir zevk alıyor. Tekrar ormana döndüğünde bedenindeki o sağlıklı sıcaktan; içindeki kanın delice akışından da. Sonra 'selam, selam' adını verdiği meditasyon hareketleriyle doğan güneşi karşılıyor. Ve gün başlıyor. Gün onun için bizlerde olduğu gibi anlamsız bölümlere ayrılmamış. Gün bir akış onun için. Mükemmel bir bütünlük... Yemek öğünlerine bölünmüş bir telaşlar, koşuşturmalar, kopuşlar hali değil. Bir ırmak gibi erinçli bir şey onun için... 
Peki, ne yer ne içer bu kadın? Her şeyi, doğadaki saf olan her şeyi. Köylü kadınlarla yufka ekmek açar. Biraz zeytinle o yufka ekmeğinin tadına doyulmaz. Sonra çok sevdiği gomassio vardır yediği. Susam ve deniz tuzu karışımı bir yemektir bu. Zeytinyağından tampirinç yapar. Meyvenin bir çeşidi. Sebzeler. Buğdaydan yapılan onlarca ekmek. Buğday tatlısı. Şekersiz aşureler. Bulabilirse koko adı verilen tahıl sütü. Doğa o kadar cömerttir ki... 
Peki, ona kentli bir soru soralım: Koca gün nasıl biter o dağ başında? Bağışlar bu soruyu, tebessümle karşılar. İş o kadar çoktur ki dağ başında. Seramik fırını yakılır. Seramikler, emaylar yapılır. Buğday öğütülür. Ekmek açılır. En uzak çeşmeden su getirilir. Çiçeklerin saksısı değiştirilir. Köylü kızlara çeyiz yapılır. Onlara İngilizce öğretilir. El işi yapılır. Otlar toplanır. Değişik çaylar yapılır. Doğal yaşam ve beslenme üzerine kitaplar yazılır. 
İşte büyüleyici bir sessizlik! Çoban kız yayladan dönüyor keçileriyle. Sesleri derinden derine yankılanıyor. İşte çoban kız keçileriyle konuşuyor, onlarla dertleşiyor. 'Boziş gel buraya, ne o Kırıkboynuz neyin var? ' Gülben işte bu sesleri duyunca bütün işini gücünü bırakıp dinlenmeye başlıyor. Günün sahici işlerinden biri de bu. Günbatımını seyretmek de apayrı bir iş onun için. Sonra cin fikirli köy çocuklarını evine çağırıp, beyaz kâğıtlara renkli kalemlerle şekiller çizdiriyor. O şekilleri alıp bembeyaz perdelerine desenler yapıyor. İşte size bir iş daha! .. 
Sonra gün tamamen batıyor. Güneşle vedalaşıyor. Uyku vakti gelmiştir. Hayvanlarla, ağaçlarla, börtü böcekle birlikte. Doğanın, uykusunun koynuna girip melekler gibi uyumaya başlar. Güneş hiç üzerine doğmayacaktır. 
Peki Gülben neleri bırakmıştır yaşadığı bu hafiflik, özgürlük ve saf sağlık duygusu için? Elektrik kullanmıyor. Güneş ışığıyla aydınlanıyor. Buzdolabı, çamaşır makinesi, televizyon, telefon, gazete, ilacın her türlüsünü hayatından çıkarmış. Yanında para ve saat taşımıyor. Yaşadığı yerde tek bir bakkal bile yok. Burada rekabet, hırs, nefret, kin, kıskançlık, didişme, ayak oyunları, sevgisizlik yok. Bir badem ağacı gibi neşeli, güleryüzlü, bereketli yaşayıp gitmek var. Yumuşacık bir düş gibi... 
Peki 'yalnızlık' diyorum. 'Sen yine de bir badem ağacı değilsin. Kentlerin havasını yıllarca soludun. Birçok dostun var, ilişkilerin.' 'Asıl kentte çok yalnızım' diyor. 'Beni anlamayan, beni, yaşantımı garip, tuhaf bulan insanlar arasında inan çok yalnız hissediyorum kendimi. Ben burada dağ köyümde, buradaki, bu kentteki dostlarımı düşünerek daha dopdoluyum. Hem aradan çok yıllar geçti. Ben kenti, kentleri çoktan kapattım. Tanıdığım insanlar da orada kaldılar.' 
Gülben o uzak, o ıssız dağ köyünde kentteki gibi kaçınılmaz, zorunlu 'dostluklar' yaşamıyor üstelik. Dünya küçük. Onun dağ köyündeki pastoral yaşantısını duyan birçok insan gelip onu buluyor burada. Avusturya’dan, İngiltere’den, Latin Amerika’dan, İstanbul’dan, Ankara’nın birçok yerinden bu kazanılmış hayatı arzuyla merak edenleri küçücük barakasında, köylü dostlarının yardımıyla konuk ediyor. Ormanı gezdiriyor, hayvanlarıyla, ağaçlarıyla tanıştırıyor. 
'Peki, tümüyle hayatına baktığında, bir eksiklik duygusu, keşke şunu da yapsaydım arzusu, içinde uyanmaz mı senin? ' diyorum. 'Kentte, kentlerde çok sık yakalar da bu duygular insanları. Sen ne dersin? ' 'Söylediğin duyguların zerresi yok içimde' diyor. 'Öylesine dolu dolu yaşadım ki, inan bazen, artık yeter, diyorum. Doydum, diyorum. Öyle bir an gelirse, yani bu duygunun sahiciliğine tamamen inanırsam, hayatıma kendi ellerimle son vermek istiyorum. Bunu bir kez çok yoğun duydum. Bir keresinde ‘Heraklia’ diye bir yere gitmiştik. Geceydi. Yazdı. Bir kaleye çıktık. Aşağıda deniz muazzam görünüyordu. Gökyüzünde bir yıldız yağmuru vardı. Doğa sarhoş gibiydi sanki. Bir an kendimi öylesine mutlu hissettim ki, işte o an hayatıma son vermeyi düşündüm. Kendimi denizin yumuşacık kollarına bırakmayı...' 
Öyle güzel anlatıyordu ki intihar düşünü; sanki ben de o gece, onunla birlikte yumuşacık denizin kollarına atılmış gibi hissettim kendimi. Sonra o usulcacık bir sır verir gibi, mahcup: 'Bu yaz sana gelsem, bir gece olsun beni konuk eder misin, bir gün olsun senin gibi yaşamamı sağlar mısın? ' diye sordum. İri mavi gözleri şefkatle açılıyor, heyecanla: 'Hemen gel, bu yaz, yoksa çok geç kalabilirsin, bir dahaki yazlarda benim ormanım, barakam yerinde olmayabilir, teknoloji o kadar hızlı geliyor ki, çevreciler ‘çok geç olmadan’ falan diyorlar ya, aslında yanılıyorlar. Aslında çok geç oldu. Benim cennet köşem teknolojiye teslim olmadan, bu yaz gel, gecikme...' 
Gülben Anastasias, İstanbul’a seramiklerini, emaylarını satmaya ve dostlarını görmeye gelmiş. Arkadaşımın arkadaşı. Kentte çok kalamadı, duygularına kapılıp yine Fethiye’deki dağ köyüne, tahta barakasına döndü. Daha sahici olan yüreğine. Sevgilerine...



Biz seninle hep bayağılıktan kaçtık... Sıradan, basit, gündelik olandan. 
Küçük mutlulukları, hayatın içindeki o kanaatkar doyumları değil, hep 
trajediyi aradık. Mükemmeli... Biz seninle hep kusursuzluğu aradık.
Bizi birbirimize yakınlaştıran ne varsa hep kutsaldı, özeldi, 
ayrıcalıklıydı. İlişkimizden aslında ikimize de ait olmayan, kutsal ve 
kusursuz bir imge yarattık. Hayatımızda eksik kalmış ne varsa, o yarım 
kalmış tutkularımızı o yaralı arzularımızı, eksik çocukluğumuza ait ve 
içtenlikle koruyamadığımız bütün duygularımızı bu imgeye ödünç verdik. Artık 
yaşayan gerçek kişiliklerimiz değil, sanki bu kutsal, bu kusursuz imgeydi.
Bu imge lekelenmesin, bu düş bozulmasın diye öyle çok şey gizlerdim ki 
senden. İçim ürperirdi böyle anlarda, kendimden çok uzak bir yere çekilirdim 
sanki, bilinmezliğe... Aramızda öyle çok tanımlanmamış anlar, öyle kopuk, 
öyle başıboş duygular, bana o denli ait olduğu halde nasıl anlatacağımı 
bilemediğim öylesine derin savruluşlarım vardı ki...
Yarattığımız ve aşk adını verdiğimiz bu kutsal imgeye sadık kalabilmek için 
kendime karşı sadakatsiz davranıyordum.
Seninle yanyana uzanırdık, dünyanın dışındaki yaz bahçelerinde, o gerçekdışı 
mevsimlerin kıyılarında... Üzüntülerimiz, içimizdeki yaralar yanyana dururdu 
öyle. Bizden çok bu yaralar özlerdi birbirini, o kimsesiz üzüntülerimiz...
İçimdeki yaram senin yaranı özledikçe ruhumun gurbetlerinde daha çok 
hissederdim kendimi... Asıl çektiğim acı buydu aslında, yanındayken kendimi 
yine de senden çok uzaklarda hissetmemdi.
Farkederdin sürükleniş suskunluklarımı. Böyle anlarda zamanı durdurmak 
isterdin. Zamanı dondurdukça içimizdeki boşlukların kapanacağını, o gizli 
ürpertilerin dineceğini, tanımlanmamış anların ve o kopuk, o başıboş 
duyguların tanımlanacağını, savrulmaların biteceğini düşünürdün. Zamanı 
dondurunca hep iyi ve mükemmel insanlar olarak kalacağımızı sanırdın. Hayata 
bu donmuş zamandan, bu mağrur ve korunaklı kristalin ardından bakınca hiç 
kirlenmeden ve ebedi bir saflık halinde yaşayacağımızı hayal ederdin.
Oysa ne zamandan kopabiliyor, ne de hayattan gizlenebiliyorduk. Biz zamandan 
kopmak istedikçe zaman bizi daha çok acıtıyor; hayattan gizlendikçe o 
kendisini daha çok hatırlatıyordu. Hayattan ve kendimizden korktukça 
kendimizi aşkın kutsal acısına kapatıyorduk. Hayat acı verdikçe biz o 
kutsal, o ayrıcalıklı kıldığımız acımıza daha bir sarılıyorduk. Bu kutsal 
ıstırap bizi hayattan korurken başkalarından üstün kılıyordu.
Oysa kutsallık hiç saf değildir sevgili; gücünü zayıfların kanından alır. 
Mükemmellik, kaybedeni çok, anlamsız ve haksız bir yarıştır. Saflığın içinde 
birçok günah gizlidir. Ben bu kutsal aşkın kan kaybeden zayıfıydım işte. Bu 
kötü yarışta hep kaybedendim. Saflıktı benden istediğin, ama saklayamazdım 
kendimden, içimde birçok günah gizliydi. Ben kaybettikçe yarattığımız o 
kutsal imge sana ait oldu. Ben günahı kabullendikçe kusursuz ve mükemmel 
olan sen oldun. Oysa kendisini diğer insanlardan biraz olsun farklı ve özel 
sayan her insana zor gelir hayatın o basit, o sıradan dertleri, doğal 
acıları, lekelenmiş tutkuları. Böyle insanlar ya kutsal olmaya soyunurlar, 
ya da kutsal birine adarlar kendilerini. Hayatın içinde çırılçıplak varolmak 
gururunu incitir böyle insanların. Gerçek bayağı gelir. Mükemmelin kölesi 
olmak, hayatın sıradanlığını yaşamaktan daha gözalıcıdır çoğu kez. Kendi 
sıradanlığından tiksinince hayallerinde yarattıkları gerçekdışı bir 
trajediye sığınırlar.
Başta bende böyleydim. O dokunulmaz güzelliğini, o ulaşılmaz kutsallığını 
gördükçe sıradanlığımdan tiksiniyordum ve yaşadığım gerçek giderek daha çok 
bayağı geliyordu bana. Sıradan biri olmaktansa, mükemmelin kölesi olmak 
istiyordum. Bildiğim ve bilmediğim bütün zaaflarımı gizleyip, bu trajedinin 
cesur ve ölümsüz kahramanı olmak istiyordum.
Oysa gerçek hiç böyle değildi. Sadece seni yitirmekten korkuyordum. Çünkü 
sen özlediğim herşeydin. Mükemmeldin, kusursuzdun, sıradanlığı aşmıştın, en 
önemlisi kutsaldın. Sana ulaşmam, seni etkilemem için yaşadığım herşeyi 
inkar etmem gerekti bu yüzden. Hiç olmadığım kadar iyi, hiç olmadığım kadar 
ince, hiç olmadığım kadar derin gözükmem gerekiyordu. Hissetmediğim şeyleri 
hissediyormuş gibi gözükmem gerekiyordu.
O kutsal güzelliğin benden herşeyimi istiyordu. Oysa ben o herşeyim neydi 
bilmiyordum ki... Tamamlanmamış, eksik bir varlıktım. Tıpkı hayat gibiydim. 
İstediğin şeyleri verebilmem için hissetmediğim şeyleri hissediyor gibi 
söylemem gerekiyordu.
O kutsal aşk için sana yalan da söyledim. Seni yitirmemek içinde hepsi. En 
zor, en gizli, en iflah olmaz yaralarımı gizleyerek anlattım sana kendimi. 
Seni kazanırsam bu yaralarımdan kurtulurum sanıyordum. Oysa sen o dokunulmaz 
güzelliğine, o ulaşılmaz kutsallığına sığındıkça hayattan gizlenirken, ben 
sana ulaşmaya çalıştıkça kendi hayatımdan, kendi gerçekliğimden daha geriye, 
daha aşağıya düşüyordum. İkimiz de kendi gurbetimizde yaşıyorduk oysa. Ne 
yapsak, ne etsek kendimizi özlüyorduk. Yaşadığımız acı hayatlarımız gibi 
gerçekdışıydı. Ama acıydı sonuçta...
Sen hayatın bayağılığından kaçıyordun, bense kendimden. Ama buluştuğumuz yer 
aynı acıydı. Bizi hayattan kopartan, bizi hiç ummadığımız kadar bencil kılan 
bir acıydı bu. Ve hayatla sınanmayan bu içe dönük acı bizi hep yüzeyde 
tutuyordu. Çünkü en derinde yatan gerçeğimize insek ne olacağımızı 
bilmiyorduk. Oysa belki çıldıracak, belki de gerçekten değişecektik. 
Tabiatımız değişecekti. Oysa biz kendimizi kutsala adadıkça, mükemmelin, 
kusursuzluğun peşinden koştukça, hayat bize dokunmadan, içimize hiç sızmadan 
geçip gidiyordu uzaklara. Tıpkı bize dokunmadan geçip giden hayat gibi. 
Aslında biz de birbirimize dokunmadan geçip gidiyorduk.
Sana taptığımı söylüyordum, ama seni gerçekten tanımıyordum. Sen beni 
hayatın bayağılığından, sıradanlığından yanına çağırıyordun, ama aslında 
beni pek tanımıyordun. Bu yüzden inanmıyordum yaşadığımız hiçbir şeye. Bizi 
başkalarından üstün kıldığını sandığımız bu acının hayatta bir karşılığı 
yoktu, inan...
Seni unutmam mümkün değil, ama ben geldiğim yere geri dönüyorum. Bu 
kusursuzluk senin olsun. Birgün kendimi inkar etmeye karar verirsem bunu 
sadece kendim için yapmalıyım: Mükemmellik senin olsun. Sana herşeyimi 
vermemi istiyorsun. Oysa ne seni, ne de kendimi tanıyorum: Kutsallık senin 
olsun. Bu aşk beni tutuk, ezik, korkak biri yaptı. Seni biraz olsun 
etkileyebilmek için yaptığım bütün fedakarlıkların, hayatımın en büyük 
bencillikleri olduğunu anladığım an kendimden kaçıp kurtulmak istedim.
O an anladım ki, fırından aldığım ekmeğin sıcaklığı bu aşktan daha kutsaldı. 
Yüzümü ısıtan mütevazi güneş, evlerine ekmek götürdüğüm çocukların sevinci, 
çay bardaklarındaki kaşık sesi daha kutsaldı. O küçük mutluluklar, o eksik, 
o kanaatkar doyumlar daha kutsaldı...
Evet, hayat karanlık, bayağı, acımasız, kirli, sıradan, incitici; ama gerçek 
sevgili... Ona dokunabiliyorsun. Ama ben senin kutsal ve mükemmel saydığın 
hiçbir şeye ulaşamadım. Sana ulaşamadığım için duyduğum kaygı ve 
pişmanlıklar da bana ait değildi. Çektiğim acıysa yıllardır sakladığım 
yaraları biraz daha gizlemeye yarıyordu. Oysa hayat çok basit sevgili... 
Bunu bir anlayabilsek herşey çok farklı olacak. Ve hayatın o basitliği 
içinde saklı derinliği, vazgeçilmezliği...
Artık kutsal olan hiçbir şeye inanmadığım için daha berrak ve açık görüyorum 
çarşıdan eli boş dönenleri... Şehirleri hızla saran açlar ordusunu... 
Dünyayla aramdaki o sahte acıları ortadan kaldırdığım için tanık oluyorum 
herşeye: İşte dün gece TEM karayolunda bir travestiyi daha ezip geçti; 
sürücüsü karanlık ve sarhoş bir araba... İzmir'de bir kafeteryada garsonluk 
yapan Dersim'li Gökhan bugün, tıpkı dün ve önceki günlerde olduğu gibi tam 
onbeş saat ayakta servis yapacak müşterilere ve onca yorgunluktan sonra 
evine döndüğünde, Jack London gibi sabah dek ezilen insanların öyküsünü 
yazacak. Eskiden olsa çok romantik gelirdi bu gencin hali bana. Ama değil, 
çok sert, çok acımasız bir hayatı var; ama yine de gözlerinden o sımsıcak 
gülümsemesi hiç eksik olmuyor.
Yıllardır görmediğim üniversiteden bir arkadaşımın matbaasına uğradım 
geçenlerde. Devrimci bir belediye başkanının afişiyle aynı makinede bastığı 
porno dergileri kurusunlar diye birlikte ipe asıyordu. Bunu yaparken de 
bütün içtenliğiyle, bu düzeni değiştirmeliyiz arkadaş, diyordu.
Cezaevindeki çocukları için direniş yaptıklarından karakola götürülüp 
gözaltına aldıkları yaşlı anneleri polis gecenin bir yarısı sokağa 
bırakıyor. Ceplerinde neredeyse hiç para olmadığından şehrin çok uzağında 
olan evlerine gitmek için yürümekten başka çareleri yok bu çilekeş 
kadınların. Neredeyse sabaha dek yürüyecek olan bu yaşlı kadınların 
çektiklerini mutlaka içimizde hissetmezsek yaşadığımız hayatın hiçbir anlamı 
olmaz. Çünkü çoğu kez biz farketmesek de bu hayatta acı tek... Istırap 
tek... Aşk ve iyilik tek bir yerden akıyor kalplerimize...
Aynı saatlerde başka bir yerde, yaşlı ve eşcinsel bir tiyatrocu iki kimsesiz 
sokak çocuğunu zorla evine götürmek istiyor; onunla birlikte olurlarsa çok 
para vereceğini iddia ediyor. Evet, hayat hiç romantik değil; ama 
yargılamadan önce onu anlamalıyız sonuna dek... Belki de tam bu sırada 
lekesiz bir aşkı özleyen ve yalnızlığın o korkunç kaderiyle boğuşan Serpil 
öğretmeni çalıştığı kasabada, çocuklarını okuttuğu adamlar telefonla arayıp, 
yanına gelelim mi, boş musun, diye taciz ediyorlardır.
Asıl trajedi hayatın ta kendisi sevgili...
Hayat karanlık, acımasız, bayağı ve kirli; ama bizim erdem sayıp 
abarttığımız duygusallıklardan, kendimizi başkalarından üstün kılmak için 
sığındığımız kutsallıklardan daha gerçek, daha sahici.
Yıllardır ruhumun gurbetinde yaşamaktan tükendim. Kendi yaramı görüp, ona 
sarılamadığım için, ondan akan kanla yıllardır zehirleniyorum. Yıllardır 
senin yanında, ama senden çok uzakta kalmaktan sevgim acıyor. Birlikte 
yarattığımız bu hayattan kopuk imgeyi bırakıp, kendime doğru yürüyorum.
Hayatı ve seni buradan seyrediyorum. Odandasın ve tek başına dans ediyorsun....
İyilik ve sevgiyle gülümsüyorum; seni sevip hissetmem için seni sahiplenmem 
gerekmiyor. Oradasın ve varsın işte. Nereye gitsem içimde hissediyorum seni...
Hayatın bütün renkleri yüzünde...Odanda tek başına dans ediyorsun...
İlk kez acı çekmeden özlüyorum seni...



Biz aşk bahçemizi küçük tuttuk
seninle
içinde güvensizlik ağaçları,
küstüm otları
kendini saklama çiçekleri
Özlem kirli bir kan gibi yüreklerimizi boğmasın
yalnızlık karanllık bir orman gibi
çökmesin içimize diye
biz aşk bahçemizi küçük tuttuk seninle
Önümüzde dokunuşlardan uzak,
İnsafsız ve çok uzun bir kış var diye
koca bir yaz kendini saklama çiçeklerini
suladık durduk yalnızca
Biz aşk bahçemizi küçük
çok küçük tuttuk seninle...



Tek başına bir odada kalıyordun. 
Odanın duvarları baştan başa camdı.
Baştan başa sımsıcak ruhtu... 
Odanın ortasında çırılçıplaktın. Bir sandalyede oturuyordun. 
Odan ılık, tanıdık, hiç kesilmeyen bir rüyanın ortasında salınıyordu. 
Yüzünden dünyadaki bütün zamanlar geçiyordu. 
Yüzündeki bütün zamanları özlüyordum... 
Yüzünün bütün zamanlarının dışındaydım. 
Odanda tek başınaydın, ama o büyüsünü, o derinliğini yaşamayı çok arzulasam da, yine de nerede olduğunu bilmediğim dünyaya senden gidiliyordu... Senin gözlerinden görülüyordu... Senin gözlerinden görülüyordu benim sonsuz düşüm... Sonsuz kayıplığım... Varlığımın bir parçası sana gitmiş, bir parçası bende kalmıştı. Varlığımın sende olan parçası seninle gerçek dünyaya, başka ruhlara, öteki hayatlara gidiyordu... 
Beni içeri, odana, yanına almamıştın. 
Varlığımın en sahici, en cesur, en erdemli yanı içerde, seninle kalmıştı, seninle gitmişti öteki hayatlara, başka ruhlara... 
Böyle başlamıştı o büyük dışlanmam. 
Ömrüm odanın kapısında, beni içeri çağırmanı beklemekle geçmişti... 
Yaşamadım diyemem, yaşadım. 
Sevgilerim oldu. Başarılar kazandım. Misafirler geldi evlerime... Çılgın, başıboş, şımarık, ihtiras dolu yaz akşamlarım oldu... Sevgi dolu mektupları aldım. Telgraflar, çağrılar... Yolculuklara çıktım. Beni karşılayanlara el salladım sevinçle, içim kamaşarak... İştahlıydım. Arzularım hiç dinmeyecek gibiydi... Doğum günlerimde pastamı keserken herkese ve kendime hak ettiğimizden daha çok şans diledim hep... 
Ama yine de unutamazdım senin kapında bekletildiğimi, beni içeri almadığını, varlığımın en anlamlı, en sahici parçasının sende kaldığını, o ikiye bölünmüşlüğümün derin sızısını unutamazdım, bunun yıllarca süreceğini ve de hiç dinmeyeceğini... 
Bazı geceler penceremi açar derin nefesler alırdım. Nefes alırken gücümü daha da artırsın, acılarımı bana unuttursun diye Tanrı’ya yaranmak geçerdi aklımdan. 
Doğanın ayrılmaz bir parçasıydı odan. Odan doğadaki o en ağırbaşlı cinayetlerin ortasında sessizce beklerdi... Daha da ısınırdı sahipsiz ruhlardan yapılmış camları... O camları kırabilsem, sana dokunabilsem, kendimi sana inandırabilsem kainatın bütün şefkati, bütün sevgisi içime akacaktı, biliyorum... 
Yaşarken hiç tatmadığım bu duygu elimi uzatsam dokunabileceğim kadar yakındı sanki. Ama neden bu kadar uzaktaydı, hiç anlayamıyordum... Bilmek çözer sanıyordum bu muammayı... Bu uzaklığa çalışırsam beni içeri alırsın diye düşünüyordum... 
Çünkü yaşadığım şehirlerden en umutsuz durumlardan büyük vaatler, büyük sürprizler çıkarıyorlardı karşıma insanlar... Sanki insanlar o büyük kayboluşlarını unutturmak için bir arada yaşıyorlardı... 
Ben de o insanlardan biriydim ve bir gün kapını açıp beni içeri alacağını, bir gün beni gerçekten seveceğini sanıyordum... 
Bu yüzden dünyadaki hiçbir şey üzerinde dikkatimi yoğunlaştıramıyordum. Bu hayatta hiçbir şeyi tam yapamıyordum. Görenler kendimden intikam alıyorum sanıyorlardı... 
Sonsuz bir ertelemeydi hayatım. 
Aslında bu bir gecikmişlik değildi. Hayattan istifa etmek de değildi. Hem sen olmadan nereye gidebilirdim ki? Ben senden uzaklaştığımda gecikmiş olurdum her şeye, seni sevmekten vazgeçtiğimde intikam almış olurdum her şeyden, seni sevmekten vazgeçtiğimde intikam almış olurdum kendimden... 
Uzağa, istediğim uzaklara gitme şansım ancak yanında olursam mümkündü. Çünkü ne zaman içime baksam yüzünden geçen bütün zamanları, bütün özleyişleri, yüzünden gerçek dünyaya açılan yolları, başka ve öteki hayatları görüyordum... Yüzünde varlığımın sende kalan parçasını görüyordum. Böyle zamanlarda yüzünde, acıyla gölgelense de bağışlayan bir gülümseme olurdu. Ve bu gülümseme senin beni bir gün içindeki varlığımla buluşturacağını hissettirdi... 
İşte o zaman bu sürgün bitecekti... 
İşte o zaman yaşadığım bütün endişeler, bu suçluluk, değersizlik duyguları, bu korkular, bu günaşırı intiharlar bitecekti... 
Bunu bile bile yaşamak nedir bilir misin? ... 
Geri döneceğini bile bile tanımadığın, sana hep yabancı yollara düşmek... 
Karşına çıkan herkeste seni aramak... Seni hatırlattığı için birine âşık olduğunu sanmak... Sen olmadığını bile bile, bütün hayatını bu ilişkiye adamak için çırpınıp durmak... 
Bunu bile bile yaşamak nedir bilir misin? ... 
Düşünsene, ben seninle düşlerimi, heyecanlarımı, çocukluğumu, acılarımı aldattım... 
Seni unuturum diye yaşamaya başladığım her aşkı, ben yine seninle aldattım... 
Sen beni içine almadığından beri yıllardır ben seninle kendimi aldattım... 
Bir tek seni sevdiğim doğruydu... Ve bu doğru yüzünden hayatım yalana battı... 
Sen beni dışladığından beri beni sevenlere bir hayalet hediye ettin... 
Tepeden tırnağa aşka, tepeden tırnağa özleme batmış bir hayalet... 
Bu hayaletin içinde beni değil seni gördüler hep. Çoğu bu hayalete dayanamayıp çekip gitti... 
Kimisi senin beni beklettiğin kapıda, beni bekledi. Seni beklemekten yorulur, onunla birlikte çekip giderim diye buralardan... 
Ve ben en çok onların sevgisine inandım. En çok onlara derinden üzüldüm. Ve hep merak ettim, karşılıksız ve onca yıl bir hayaleti nasıl böylesine sevebildiler diye... Dünyanın iyi bir yer olduğuna ve yaşamak için çok sebep bulunduğuna bu insanların bir hayalete duydukları o akılalmaz, o sonsuz sevgileri yüzünden bir kez daha inandım... 
Seni unutmak için başladığı her aşkı yine seninle aldatan bir hayalete... 
Seninle kendini, bütün hayatını, düşlerini, çocukluğunu, yaşadığı bütün acıları aldatan bir hayalete... 
Bir tek sana duyduğu sevgisi doğru olan, bu yüzden bütün hayatı büyük bir yalan olan hayalete...



Cinsel açlık karanlık bir imgedir bu ülkede, durmaksızın ruhları eritir... Eritir köşede bucakta, her nasılsa filiz vermiş titrek ve incelikli aşk öykülerini... Barbar ordusu gibi dört bir taraftan sarar derin duyguları cinsel açlık... Çürür anlamlar, çürür ürperişlerin arınma yeminleri... Kimse kaçamaz cinsel açlığın yarattığı bayağılıktan...
Hayalgücü sığlaşır ve küçük düşer... Sahipsiz kalan duygular küçük düşer. Dostlukların arasında karşı konulmaz bir nifaktır cinsel açlık... Kötü bir krallıktır o. Yüklenir tüm gücüyle. Sonra da aşka ve sarılışa dair tüm umutların ve hayallerin zayıflamasını bekler...
İnsanı o ne olduğu belirsiz hormonlara, siniruçlarına indirgeyen yasasıyla boyar... Gelenekler ve tutucu namus anlayışı ölümcül gücünü cinsel açlıktan alır. Cinsel açlık, geleneklerin ve tutucu namus anlayışının yüzünü savaş boyalarıyla boyar... Anneler, apartman boşluklarında ilkyaz aşklarının dönüşünü beklerken, babalar, yastık kılıflarında gizli gizli, genç ve diri kadınlara ulaşmak için paralar biriktirir...
İşte bu yüzden evler bu kadar neşesiz, sokaklar bu kadar iğretidir... Şarkılarsa böyle kanser... Çünkü aşkın iyicil ve genişleyen mevsimi yoksa, her an herşey bitecekmiş, her an bir başka belirsizliğe yola çıkılacakmış gibi yaşanır...
Askerlikte görmüştüm cinsel açlığın çürüttüğü ruhları... Mühendis, kaymakam, öğretmen, banka müdürü, doktor, avukat... Yaşadıkları baskı ve onursuzluk onları zerrece ilgilendirmiyordu. Buradan salıverildiklerinde yaşayacakları cinsel haz umudu onları baskının her türlüsüyle uzlaşmaya itiyordu... Bu uzlaşma yüzünden ruhlarının sonsuza dek neler yitireceğini hiç ama hiç düşünmüyorlardı... Her sabah birliğe getirilen Tan Gazetesi’ne birbirlerini ezerek saldırır ve adeta paramparça ederek, sayfalarından koparttıkları çıplak kadın resimleriyle can havliyle tuvaletlere koşarlardı... 
Militarist devlet, ruhları cinsel açlıkla zayıflamış kişilikleri hizaya getirmenin, ezmenin, köleleştirmenin ne denli kolay olduğunu bilirdi... Devlet, tuvalet duvarlarına yayılmış o zavallı suçluluk duygularından büyük güç alırdı...
Ne kadar okumuş, kendilerince önemli statülerde olurlarsa olsunlar ruhlarını çürüten cinsel açlık yüzünden değer yargıları, etik değerleri, estetik bilinçleri ve en önemlisi kadına bakışları hiç gelişmemişti bu insanların... Sarılış, okşayış, aşk ve incelik yoksullarıydılar. Kadınlar, yarı hayvan yarı insan ve sanki sadece cinsel haz nesneleriydi onlar için...
31 Cumhuriyeti’nin çocuklarıydı onlar. Bu iki yüzlü Bekaret ve Abazanlık Cumhuriyeti’nin... İçlerinde mahçup bir titreyişle kıpırdanan sevgi, aşk, incelik duygularını o sahte erkek ideolojisiyle güçlenen cinsel açlıklarına rehin verenlerin cumhuriyeti...
Okumuşların parçalanmış gazete fotoğrafları varsa, diğerlerinin de kuyrukları havada gezen şımarık küçük köpekleri vardı... Bütün bunlar bilmezlikten gelinirdi... Küçük, şımarık köpeklere, uygun bir yeri oyulmuş koyun ciğerlerinden, kesekağıtlarından, yastıklardan, tek kanadı kesilmiş sineklerden, ortası delinmiş sabun kalıplarından gelindiğini bilmezlikten geldikleri gibi...* Çünkü devletin kendisine saygı duymayan insanlara ihtiyaçları vardı, ruhlarını tüketmiş insanlara...
Çünkü o zaman kim kulak memelerinden kolye yapacaktı? 
Çünkü o zaman kim basacaktı bir gece cezaevlerindeki koğuşları, kim emir verilenden daha amansız bir şiddetle savunmasız tutsakların kafalarını kıracaktı... Kim, inleyişler kanda yüzerken, yüzü olmayan, ama geniş kalçalı kadınların düşlerini kuracaktı... 
Utandırdı ve utandırıyor durmadan cumhuriyet kendi çocuklarını... Bu ülkeden gökyüzüne cinsel açlık yağıyor... Okumuş etmiş bir genç, üzerine üzerine ansızın saldırdığı “nesnenin” çığlığıyla kendine geliyor: Ne yapıyorsun, daha bugün tanıştık! ...
Aşksız cinsellik karşı konulmaz bir nifak gibi dostluklarının sınırını çiziyor... Çürüyor hayalgücü, tükeniyor bağlılık yeminleri... Anlık bir cinsel haz umudu için anında vazgeçiliyor en vazgeçilmez sayılan değerlerden...
Yüzü olmayan gövdelerin kötücül dansı başlıyor... Kulaklar duymuyor, tükenmiş ruhlar algılamıyor. Dağların en yüksek tepelerine ya porno, ya şeriat yazılıyor... Aşkı tatmadan ölenlerin kemikleri mezarlarda sızlıyor... Sevgiyle sarılamayan ve önce ruhlarını seviştiremeyenler, sadece bedenlerindeki duygusuz ve kirli kanın akışına veriyorlar kulaklarını...
Urfa’da bir genç “namus dedikodusu” yüzünden kızkardeşinin boğazını kesiyor, İzmir’de bir adam, karısını evi terkedecek diye onbir yaşındaki oğluna öldürtüyor... İstanbul’da genç bir kızı, başkasıyla oldu diye nişanlısı kızın erkek kardeşine öldürtüyor... 
Bu ülkeden gökyüzüne cinsel açlık yağıyor...



Hadi gir içeri. Ama gözlerindeki o kanayan suçluluk bırak kapıda kalsın. Ona ihtiyacımız yok artık. O hayatın içine birtürlü sığamayan ve telaşından durmadan sigaraya sarılan yorgun ellerini, nereye baksan hep karşında duran o kırgın çocukluğunu, uzak denizlerin sisli buğusuyla her daim ıslak dudaklarını, ruhumun tek sığınağı o tarifsiz kokunu kapıda bırak. Tutkunu olduğum neyin varsa hepsini bırak kapıda. Yoksa ne kadar istesem de konuşamam seninle. Konuşamam, yalnızca ağlarım. 
Ne olur gir içeri. Ama girerken tut elinden sevdanın. Yıllar sonra seni yeniden uzağıma düşüren, seni o geri dönüşü olmayan yollara düşüren, yüreğinden aşkımı, dudaklarından adımı, evinden gölgemi silip götüren, o adını kimselere söylemeden ölmek istediğin, o, hiç kimseyi bu kadar sevmedim ki, dediğin sevdanı al yanına ve gir içeri. İlk aşkının yüzünü yanına al. Utanma benden n'olur. Kalbindeki o sızının halinden en çok aşkınla kavrulmuş yüreğim anlar benim... 
Kapat kapıyı. Kapat, içeri hayat girmesin. İçeri yalanlar girmesin. İhanetler, ihtiraslar, oyunlar, maskeler girmesin içeri. Çünkü burada yalnızca sevdan oturuyor. Hayatın içinde soluk alamayan, kendine kalbinde bir yer bulamayan sevdan oturuyor bu evde. Bak, bu ev benim yüreğim. Ne zaman kalbinden kovulsam, ne zaman hayatın ortasında öyle hazırlıksız, öyle savunmasız, öyle yapayalnız kalakalsam gelip sığındığım bu dört duvar benim yüreğim. Burası aşkımın mabedi. Burası sensizliğimin kalesi. Burası deliliğim... Burası baştan ayağa sensin, sevgilim.
Sana sevgilim diyorum hala, bağışla beni. Sen artık bir başkasının sevgilisisin. Yalnızca bu cümleyi kurmamak için bile ölmek isterdim. Seni sonsuza dek kaybettiğim bu günleri hiç yaşamadan ölmek isterdim. Adım dudaklarında yok olmadan, tenim teninde henüz solmadan, daha böylesi yabancın olmadan... Gözlerine baktığımda kendimin değil, bir başka aşkın aksini görmeden önce ölmek isterdim. Ama yapamadım. Nice kaybedişlerden, nice savruluşlardan sonra, artık bu aşkı hayatın pençesinden kurtardık, o dünyevi ihtiraslardan, oyunlardan sıyrıldık ve şimdi artık Tanrı'ya yaklaştık dediğim anda, hayatı, dünyayı ve kaderi yendik dediğim anda, kalbin kalbimin yanında atarken, çocukluğum çocukluğunun ellerinden tutarken, içinde o annemin rahmi kadar huzurlu kokunu soluyarak nefes aldığım yüreğini bırakıp gidemedim. Çünkü zaten hayattan kopmuştum ve cennetteydim. Aşkınla öylesine sarhoştum ki birgün cennetimden kovulacağıma hiç inanmak istemedim.
Evimin, şu talan olmuş yüreğimin dağınıklığını bağışla. Sensizliğe benimle beraber ağladı bu duvarlar. Rutubetleri ondan, aldırma. Otur şöyle, bir sigara yak. Konuşalım. Sözcüklerle değil, sevdamızla konuşalım. Anlatalım herşeyi. Sonra söz bitsin. Ölüme kadar yalnızca susalım. Anlatalım ki bu sevda kanatlarından kırgınlıklarla bağlı kalmasın bu çirkef hayata. Kurtulsun yüklerinden, bağışlasın hayatı ve sonsuzluğa uçabilsin huzurla. 
Biliyorum. Seni böylesi sonsuz bir aşkla severek çok büyük bir günah işledim ben. Hayatın girdaplarında savrulup duran ruhuna o yarım ruhumun ağırlığını yükleyerek çok büyük günah işledim. Ne yaptıysan sevdim seni, ne yaşadıysan sevdim. Aşkın o bulup bulup kaybetme oyunlarından yaptığın zırhın içine sakladığın kalbini ne yaparsan yap yıkılmayarak, vazgeçmeyerek ve hep affederek savunmasız bıraktım. Hiç solmayan bir sevda çiçeği olup bozdum ezberini. Direncini kırdım, kalbine girdim. Seni bir kalbi fethetmenin, ona her an kaybedebilme ihtimaliyle bağlanmanın, bir aşk için çırpınmanın o karanlık hazzından mahrum bıraktım. Affet beni, seni aşkın o dünyevi oyunlarından mahrum bıraktım. Belki de bunun için gözyaşlarıyla kazandığın ve yitirmekten çok korktuğun bir sevgiliyi sever gibi değil, sesini birtürlü susturamadığın vicdanını ya da o kusursuz ve daimi sevgisinden bunaldığın ve bu yüzden incitmekten asla çekinmediğin anneni sever gibi sevdin beni. Ama hiç aşık olmadın. Bu yüzden suçlama kendini. Asıl suçlu, bu hayatta kendine yer bulamayan, nereye gitse ya eksik ya fazla kalan, hayatı bir oyun gibi görmeyi ve kurallarına göre oynamayı hep reddeden benim o isyankar, o yaralı ve yabancı ruhum... Sen değilsin sevgilim.
Hayatında önce bir sığıntı gibi yaşamaya, sonra seni kaybetmeye, ardından seni paylaşmaya, sonunda tam da sana kavuştum sanırken aşkın değil vicdanın olmaya, senin için aklına ne gelirse ona dönüşmeye razı oldum hep, katlandım. Hiç pişman olmadım seni sevmekten. Sana hiç kırılmadım. Hep anladım seni. Hayatın içinde soluk alan ve hayat kadar acımasızlaşan o karanlık yanını, buralara ait olmayan, annenin kırgın ömrünün kıyılarında unutulmuş, o yaralı, o sevgiye hasret çocukluğunun, hayatla uzlaşamamış aşk kırgını, yitik ilk gençliğinin ve herşeyin farkında olmanın çaresizliğiyle derinleşen yüzündeki çizgilerin aşkına bağışladım. 
Sevdim seni sevgili, sevdim... Seni o birtürlü kucaklayamadığım, ama başımı kaldırıp bakmasam bile hep orada, yukarda olduğunu bildiğim gökyüzüne duyduğum hasret gibi... Seni o suyundan hiç içmediğim, toprağına hiç basmadığım, insanlarını hiç tanımadığım, ama herşeyden kaçıp sığınmak istediğim o uzak ülkelerin hayali gibi... Seni aşkın için gözümü hiç kırpmadan arkamda bıraktığım, gözyaşlarını ve o yaralı ömrünü vicdanım gibi hep içimde sakladığım annemin karşılığı bu hayatta mümkün olmayan duaları gibi... Seni o rahmimden kanaya kanaya söküp atmak zorunda kaldığım, ama kalbimde aşkınla besleyerek büyüttüğüm sevdamızın o masum çekirdeğini tarifsiz bir hasretle özler gibi... Seni öylece, seni çırılçıplak, seni kadere isyan eder gibi, seni Tanrı'ya eş koşar gibi... Sevdim seni sevgili, sevdim... 
Beni bir kez öldürüp sensizliğe gömdüğün o yıllarda, o yabancısı olduğum hayatın ıssızlığında soluk almadan ömrümü yalnızca Tanrı'dan gözyaşlarıyla dilediğim o mucize için bekletirken... Sonra Tanrı sesimi duyup o mucizeyi, yani seni, yani o hayatın içine birtürlü sığamayan ve telaşından durmadan sigaraya sarılan yorgun ellerini, nereye baksan hep karşında duran o kırgın çocukluğunu, uzak denizlerin sisli buğusuyla her daim ıslak dudaklarını ve ruhumun tek sığınağı o tarifsiz kokunu yeniden bana verdiğinde... Kalbim kalbinde atarken, çocukluğum çocukluğunun ellerinden tutarken... Mutluluğa dokunarak, mutluluğumun farkında olarak, mutluluktan ağlayarak... Ama bir yanım seni her an yeniden kaybedecek gibi hep tetikte... Sensizliğin o dipsiz uçurumunun kıyılarında korkusuzca dans ederek, seni benden çalan hayatın o acımasız pençesini her an arkamda hissederek... Her gece yüzümü masumiyetinin o benzersiz yurdu olan boynuna gömüp uykuya dalmadan önce bu huzuru bana bağışlayan Tanrı'ya minnetle gülümseyerek... Ve işte tam da o anda ölmeye, sonsuzluğa karışmaya hazır olduğumu ona sessizce fısıldayarak... Sevdim seni sevgili, hep sevdim... 
Otur karşıma hadi, bir sigara yak. Konuşalım. Anlat bana sevdanı... İlk aşkının yüzünü anlat... O, hiçkimseyi bu kadar sevmedim ki, dediğin, o adını kimselere söylemeden ölmek istediğin sevdanı anlat bana. Kalbindeki o sızının dilinden en çok aşkınla kavrulmuş bu yüreğim, sevdanın uğruna solup giden şu çocuk ömrüm anlar. Anlat hadi ne olur. Ama sakın bana hayattan söz etme. Sakın bana, hayat böyle bir yer, herşey bitip tükeniyor, her aşk hayata yenik düşüyor, deme... Hayatın içinde soluk alan ve hayat kadar acımasızlaşan o karanlık yanınla değil, buralara ait olmayan, annenin kırgın ömrünün kıyılarında unutulmuş, o yaralı, o sevgiye hasret çocukluğunla, hayatla birtürlü uzlaşamayan o aşk kırgını, yitik ilkgençliğinle ve herşeyin farkında olmanın çaresizliğiyle gün geçtikçe daha da derinleşen yüzündeki çizgilerle konuş benimle. Hayat dışarda kaldı, bak. Burada yalnızca sevdan oturuyor. Sevdanın dilinden konuş benimle. Ben hayatın dilinden anlayamam. Biz bu sevdayı hayatın içinde yaşamadık. Biz bu sevdayı hayatın diliyle yaşamadık. Biliyorum bu şizofren aşkım hep korkuttu seni. Bu uyumsuz varlığım, gerçekliğin içinde yaşayan ve en az hayat kadar acımasız olan o yanını çok korkuttu. Benimle hayata yabancılaşmaktan korktun. Bu yüzden yalnızca öykülerinde ağladın o uyumsuz varlığıma. Yalnızca öykülerinde eğildin bu sevdanın önünde. Sen beni yalnızca öykülerinde sevdin... 
Şimdi ilk aşkımın yüzü diye sarıldığın ve uğruna adımı dudaklarından, kalbimi kalbinden, gölgemi evinin duvarlarından söküp attığın o sevdanın, yaralı yüreğine rağmen hayatın ortasında dimdik ayakta duruyor olması bir tesadüf mü sence? Hayatla yaralanmış iki kırgın yürekten, onun içinde varolmayı reddederek yalnızca aşkı kendine vatan bileni ve bu yüzden çırılçıplak, savunmasız ve güçsüz kalarak yıkılmış olanı değil, hayatın tam da ortasında ona meydan okuyarak yaşayanı, sevgiye duyduğu güvensizliği yaralı yüreğine kalkan yaparak ayakta kalmayı başarmış olanı seçmen bir tesadüf mü? Hayattan kopmuş bir roman kahramanından sıkılıp, hayatın içinde mücadele eden bir gerçeklik kahramanını tercih etmen bir tesadüf mü? 
Anlat bana ne olur... Kaybedecek birşeyimiz yok artık. Birazdan şu kapıdan çıkıp gideceksin. Aramıza hayat girecek... Aramıza başka bir sevdayla anlamlanan sayısız anlar, sayısız mekanlar, geri dönüşü olmayan anılar, sözler ve koca bir yaşam girecek. Gittiğin o sonsuzluk yolculuğundan seni bir daha geri çağırmayacağım. Duvarları gözyaşlarımla rutubetlenen bu dört duvar yüreğimde geçireceğim karanlık gecelerde bana o mucizeyi yeniden göndermesi için Tanrı'ya yeniden yalvarmayacağım. O hayatın içine birtürlü sığamayan ve telaşından durmadan sigaraya sarılan yorgun ellerinin, nereye baksan hep karşında duran o kırgın çocukluğunun, uzak denizlerin sisli buğusuyla her daim ıslak dudaklarının ve ruhumun tek sığınağı o tarifsiz kokunun özlemiyle çıldırsam bile, merhametin için yalvarıp sana bir kez daha aynı acımasızlığı yapmayacağım. Kimi geceler başka bir sevdaya sarılıp uyuduğun yatağından ansızın uyanıp doğrulduğunda, o koyu sevdasıyla boşlukta kanayan gözlerimin hayali 'nereye gidiyorsun sevgilim' demeyecek sana... Korkma benden artık. Aşkına rakip değilim. Ömrüne rakip değilim. Seni kadere emanet ettim. Seni ilk aşkının yüzüne emanet ettim. Kırgın değilim ne sana, ne de seni elimden alan bu acımasız hayata... Beni onca kaybedişten ve gözyaşından sonra bu dünyadaki cennetine çağıran, sonra annemin rahmi gibi huzur kokan uykularımızı sonsuza kadar yeniden elimden alan Tanrı'ya bile kırgın değilim ben... 
Şimdi git artık sevgilim. Sana sevgilim diyorum hala, bağışla beni. Sen artık bir başkasının sevgilisisin. Yalnızca bu cümleyi kurmamak için bile ölmek isterdim. Seni sonsuza dek kaybettiğim bu günleri hiç yaşamadan ölmek isterdim. Adım dudaklarında yok olmadan, tenim teninde henüz solmadan, daha böylesi yabancın olmadan... Gözlerindeki o çocuksu suçluluğu giderken denize at. Ona ihtiyacın yok artık. Affet kendini... Beni affet... Affet bu yaralı sevdamı... O hayatın içine birtürlü sığamayan ve telaşından durmadan sigaraya sarılan yorgun ellerini, nereye baksan hep karşında duran o kırgın çocukluğunu, uzak denizlerin sisli buğusuyla her daim ıslak dudaklarını, ruhumun tek sığınağı o tarifsiz kokunu yanına al giderken... Tutkunu olduğum neyin varsa hepsini alıp git... Şizofren aşkının son mektubu bu sana... Şimdi söz bitti artık. 
Konuşamam artık seninle... Konuşamam, yalnızca ağlarım...
Uçurumun dibinde nasıl göründüğümü
Merak ederdim hep.
Yüzümün aynadaki boşluğuna hep bakmak isterdim.
İnançlarımın kırılıp döküldüğü yeri anlamak için
kalabalıklar içindeki yalnızlığıma dokunmak isterdim...
Aşktı adın uçurumda, yanı başımda
aynadaki suretimdi yüzüm, 
aykırı kanardı bana.
İnançlarımın çoğu yalanmış
alay ederdi benimle.
Çok geç anladım, kalabalıklar arasındaki
senmişsin dokunamadığım...
Yalnızlığım diye küçümsediğim senin sevginmiş, 
Geceleri ansızın uyanıp
İncitip durduğum senin yokluğunmuş...
Onca sevişmeden sonra değişmemişsem, 
sihirli bir aydınlıkta, 
içimde bir yer sana sonsuz hasret kaldığı içinmiş...
İşte onca yalan geçen hayatımda
buymuş tek gerçekliğim...



Iste yine basbasayiz icimin acisi
yine birlikteyiz 
ver elini
sus ve ne olur incitme beni
Ey kalbimin agrisi
ver elini
cikalim seninle soluksuz kalmadan sessizce 
bu karanlik ve ugultulu ormandan
Icimin acisi, kalbimin agrisi, askim
iste yine basbasayiz
ver elini
sus ve ne olur incitme beni



Sanki sadece bana sarılarak uyuyunca nefes alabiliyordu...
Uyku teslimiyettir...Uyuyan bir insanın bütün suçları bağışlanır... Uyku masumiyettir...Teslimiyetimi ve masumiyetimi sanki yalnızca uykumda hissediyor ve bu yüzden bana olan o sonsuz hasretini ancak böylesi anlarda giderebiliyordu...
Yıllardır bana susuz kalmışçasına ve sanki bütün varlığımı içer gibi sarılıyordu bana...Beni bütünüyle hissedebilmek için herkes evden gitsin, gece gelsin ve biz uyuyalım ve sadece o anlarda ortaya çıkan aramızdaki o sonsuz yakınlık kokusunu içine çekmek istiyordu...
Hissettiklerini yaşamasına ve sevgisinin ne denli yakıcı olduğunu anlatmasına hayat izin vermiyordu çünkü...Aşkını bana sarılıp uyurken yaşıyordu en çok...Bu yüzden başka kadınlarla sevişmemden çok, onlarla birlikte uyumamı kıskanırdı... 
Hissediyordum: Her sarılışında varlığımı içen hasreti içimi kavuruyor, sanki içime kendi kaderini akıtıyordu...Rüyalarımız birbirine karışıyordu...Duyuyordum: Yıllardır yurtsuz kalmış sevgisi benliğimde benliğine korunaklı ve güven dolu bir yer arıyordu...
Bazen ruhumdaki derin çığlıklarına uyanırdım...Gözlerimi açar açmaz, o da uyanırdı hemen...İçimdeki her harekete sonsuz bir dikkat kesilmişti çünkü...Sevdanın o koyu gözleriyle ve sanki bir kuyunun dibinden gelen sesiyle, ne oldu, nereye gidiyorsun sevgilim, diye sorardı...Okuldan kaçarken yakalanan bir çocuğun gizli korkusuyla, yok bir şey, sen yat, ben bir sigara içip gelirim, derdim...
Salona geçip ve pencerenin kenarındaki koltuğa oturup bir sigara yakar, gecenin o koyu ıssızlığında neredeyse bir hastalık haline gelen sevgisini düşünürdüm....
Son günlerde hep yorgun uyanıyordum....Kuşatılmış gibi hissediyordum kendimi...Ona bütün ömrümü versem bile sevgisinin altında kalacağımdan korkuyordum...Varlığım onun sonsuz beklentileriyle, korkularıyla ve sevdikçe çoğalan hasretiyle doluydu...Karşılayamıyordum yanımdayken bile büyüyen o derin hasretini...Sanki kimsesiz yaşıyordu içindeki sevgi yarışını...Aslında kendime bile söylemekte zorlandığım asıl korkum benliğimin onun benliğinde erime ihtimaliydi...Bu bana sonsuz bir tutsaklık ve büyük bir kayboluş gibi geliyordu...Sanki bir daha kimseye aşık olamayacak, sanki bir daha kalbim bir başkası için çarpmayacaktı...
İlişkimiz yıllardır inişli çıkışlıydı...O kaçtı ben kovaladım...O kovaladı ben kaçtım...İkimizin de hayatına bir çok insan girdi...Ben onu bir ara tamamen hayatımdan çıkardım...O beni unutabilmek için olmadık insanlarla beraber oldu...Yığınla düş kırıklığı yaşadı...Defalarca birleşip, defalarca ayrıldık...Birbirimizi deliler gibi kıskandık...
Bir süre aramıza kimse girmedik beraber olduk...O dönemde onu yeniden kazanmam için hiçbir şey yapmama gerek yoktu sanki...Ve artık beni sevmesi için varolmam bile yeterliydi onun için...Tedirginlik, korkular, kaybedip kaybedip bulmalar benim için garip bir dinginliğe ve sükunete bırakmıştı yerini...En çok bu yüzden onunla ilgili öyküm bitmiş gibi geliyordu bana...Sanki yakınlaştıkça uzaklaştığımı hissediyorum ondan...Sevgisine duyduğum özlem, vicdan azabıyla dolu bir minnete dönüşmüştü artık...Oysa benden uzaktayken onu delice özler ve bu özleyiş sevinçli bir acı verirdi bana...Bu acı beni zamandan, zamanın o zehir zıkkım akışından kurtarırdı...Ama ne zamandır varlığı acı vermiyordu bana...Ve ben artık zamanın bedenimi ve ruhumu parçalayan geçişini yeniden hissetmeye başlamıştım...
Onu özlerken gerçeği yaşardım oysa...Bana o çılgın, o deli gözlerle bakan gerçeği...Şimdi onu kanıksamaya başlamış ve bir kez daha bu yalan hayata kovulmuştum...Bir kez daha lanetlenmiş varlığıma, bir kez daha kendime katlanmaya dönmüştüm...Sanki büyü bitmişti benim için...Ve yeniden sözcüklerin ilk anlamlarına dönmüştüm...Ve ben bu dönüşe, bu geri dönüşe karşı koyamıyordum...Sanki içimde bana rağmen, benden ayrı bir düşünce, bir akıl vardı...Benim bilmediğim sınırlar vardı orada...Bu sınırlar kendimden kuşkuya düşürüyordu beni, ama onlara karşı koyamıyordum...
Eskiden kendimi ona deliler gibi ve hiç susmak bilmeden anlatırdım...Oysa giderek suskunlaşmıştım...Giderek kendimi ondan saklamaya başlamış, şiirlerimi, imgelerimi, içimde biriken sevgi sözcüklerini kim olduğunu bilmediğim, henüz tanımadığım bir başka sevgiliye saklar olmuştum....
Her suskunluğum, her içe kapanışım onun için ölümden beter bir tehditti artık...Kimi geceler uyurken biraz olsun kendimle kalabilmek ve beni sımsıkı saran kollarından bir an olsun kurtulabilmek için yatağın ucuna gitmemi bile ayrılık acısı gibi yaşadığına emindim...
Aramızda en çok kullandığımız kelime ayrılıktı...Ama ne zamandır ayrılık kelimesi bile bizim için anlamını çoktan kaybetmişti...Çünkü sözcüklerin anlamından daha çok sevmiştik birbirimizi, sözcüklerin anlamından daha çok terk etmiştik...
Bazen bana haber vermeden, ayrılık sözü bile etmeden ansızın çekip gideceğini, bir daha beni asla aramayacağını, ardında hiçbir iz bırakmadan kayboluşa karışacağını söylerdi...Bunlara pek inanmak gelmezdi içimden...
Ben zamanın akışına bırakmıştım her şeyi, o bir zamanlar nefret ettiğim zamanın...Zaman benim için can sıkıntısı, haset ve tükeniş hissidir...İçimdeki yetinmezlik, adını koyamadığım o sonsuz arayış arzusu beni tekrar zamanın kollarına atmıştı işte...Şimdi ondan beni yeni bir acıya, yeni bir kanamaya göndermesini beklemeye başlamıştım ne zamandır...
Öykümü, onun öyküsünden koparıp kendime dönüyordum şimdi, o ise gerçeğin ortasında daha kimsesiz ve giderek daha soluksuz kalıyor, soluksuz kaldıkça da bana daha büyük acıyla bağlanıyordu...
Bu acı bazen onu kontrolden çıkartıyordu...Tele sekreterimdeki mesajları dinliyor, bana mesaj gönderen kadınların mail adreslerini ezberliyor, gelen mektuplarımı ben yokken okuyor, kimlerle ne konuştuğumu merak ediyordu...Kafasında benimle ilgili olmadık aşk senaryoları yaratıyor, yarattığı bu senaryolara anında inanıyor, sanki bir başkası için onu terk etmişim gibi delice korkulara kapılıyordu...
Oysa bir başkası için onu terk edemezdim...Bir başkası değil, karakterim, hastalığım, varlığımdı beni ondan usul usul uzaklaştıran...
Karakterim sevgimle onun sevgisi arasında sanki imkansız bir uçurum gibi açılıyordu...
Bencil ve doyumsuz biri miyim diye soruyordum kendime...Yoksa benliğim başkalarına hep kapalı mıydı...Öyleyse ne zaman ve neden kilitlenmişti benliğim...Kilitliyse anahtarı kimde kalmıştı...Yoksa artık sadece yazabilmek için mi giriyordum onca ilişkiye...Dışa açılmayan ve hep kendi etrafında dönen çıkışsız bir kurguda mı tüketiyordum yaşadığım her şeyi...
Bu soruları defalarca soruyordum kendime...Ve çoğu kez kendimden bile sakladığım her yanıtta bir kez daha nefret ediyordum kendimden...Nefret ediyordum çünkü duygularım konusunda alçakgönüllü olamıyordum bir türlü...Hep uçlarda, hep derinlerde yaşamak istiyor, bunu başardığımı sanıyor, ama sonunda kendi labirentimin içinde ulaştığım bütün o derinlikleri bir bir yitiriyordum...
O ise beni, yani hayatının asıl anlamını yitirmemek için onu o yapan gururundan vazgeçmişti her şeyden önce...
Benim için özel ve vazgeçilmez olmak istiyor, ama bunu başaramayacağını her hissettiğinde sonsuz bir korkuya kapılıyor, bu korku yüzünden gururunu durmadan ayaklar altına alıyordu...
En büyük korkusu benim gözümde sıradanlaşmaktı...Ve bu korkusu yüzünden durmadan kendinden eksiliyor, beni sonsuza dek kazanabilmek için hayatla ilgili; tutunmak, güçlü olup varolmak gibi bütün yeteneklerini ve saklı bütün direnişleri usul usul yitiriyordu...
Neredeyse kendimden çok onun benimle ilgili bu korku ve kaygılarını düşünür olmuştum ne zamandır...
Hayatının merkezine koymuştu beni...İşine benimle biraz daha olabilmek için çoğu kez gitmiyor, benim dışımda kimseyle görüşmek istemiyor, sosyal çevresini orada ben olmadığım için önemsemiyor, bensiz yaşadığı her şeyi yaşanmamış ve boşa geçmiş sayıyordu...
Dünyanın en ağır yüküydü bu benim için....Onu kendimden her esirgediğimde onu defalarca öldürüyordum aslında...Sana geleyim mi diye sorduğunda ve ben, bu akşam yalnız kalmak istiyorum, bana gelme dediğimde, onu kör kuyularda merdivensiz bırakıyordum...
Ben ne zaman kendimle kalmak istesem, o bunu sonsuz bir ayrılık olarak tercüme ediyor, ve bir kez daha yeniliyordu kalbindeki o büyük aşka...
Bensiz yaşadığı her anı, benimle birlikte olacağı bir sonraki ana kavuşmak için her şeyi, ve en çok kendini tüketir gibi yaşıyor, ve bu yüzden hayatı durmadan bekleyerek, benimle olacağı o kutsal bir zamana sonsuz bir hazırlık olarak geçiriyordu...
Gururundan akan o kimsesiz kan sanki bir hep boşluğa yazılıyordu...Durmadan kaybediyor, kaybettikçe beni daha çok seviyor, sevdikçe hayatla olan bağları bir bir kopuyor, hayata yenildikçe sevgisi hiç olmadığı kadar çoğalıyordu...
Bu umutsuzluk bensiz olmayı onun için biraz daha imkansız kılıyordu...Ve bu imkansızlık hissi kendisinden beklemediği hırslara sürüklüyordu onu...
Bu yüzden ilişkimizin son zamanlarında yaşlanmaktan ve çekiciliğini kaybetmekten ölesiye korkmaya başlamıştı...
Öyle ki benimle birlikte ölüme gözünü kırpmadan gidecek olan bu insan bazı anlarda bir başına ölmekten herkesin korktuğundan daha çok korkar olmuştu...Bu korku yüreğini soluksuz bıraktığı zamanlar abartılı makyajlar yapar, açık saçık giyinir, dikkat çekmek, beğenilmek ve birilerinin onu arzulaması için sokaklara çıkardı....
Bu korku yüreğini soluksuz bıraktığı zamanlar internete girer, tanımadığı adamlara fotoğrafını gösterir, orada onlara kur yapar, sanal ilişkilerde o yenik düşmüş, o kimsesiz ruhunu şımartmaya çalışırdı...
Ama ne yaşarsa yaşasın her defasında evine bu yola çıktığından daha kötü, daha çaresiz bir halde o kendisinden kurtulmak için çıktığı evine istemeyerek geri dönmek zorunda kalırdı.....İstemeyerek, çünkü evi onun sonsuz yenilgisiydi...Çünkü evi baştan aşağı bendim...
Birlikteydik, ama yalnızdık ve yalnızlıklarımız bize ait olmayan bir boşlukta kendi başına umutsuzca büyüyordu...Onca enerji, onca imge, onca hayal kendi başına, gözünü kimsesiz bir uçuruma dikmiş, orada öylece büyüyordu...Ben sevgimi ondan ayıran karakterime düşmandım...O beni umutsuzca seven kalbine düşmandı...O sevgisine düşmandı, hayata, bana, ve hatta çoğu kez kendisini bile kanıtlayamadığı sevgisine...Bense kilitli sandığım benliğime...
Sanki dilsiz kalmış gibiydik...
Umutsuzluk insana neler yaptırmıyor...Aramızdaki uçurumu kösnül cinsellikler ve sapkınlıklarla doldurmaya çabaladık bir ara...
Beni yitirmemek için ve benim için hep özel kalabilmek için bu isteklerime de boyun eğdi...
Sevişirken aramıza başka kadınlar, başka erkekler almaya başladık...
Aramızda giderek büyüyen uçurumlara bizi sevmek isteyen, bizi arzulayan kadınları ve erkekleri katıyor, birbirimizi ne kadar sevdiğimizi sınamak için yüzü olmayan kadınlar ve erkeklerle sevişiyorduk...
O beni kazanabilmek için girdiği bu yolda kendi karanlık yanlarını fark ettikçe, içindeki umutsuz aşkı benden daha umutsuz şeylerle sınamaya başlamıştı...Bense aramızdaki uçurumu doldurabilmek için zorladığımız her kapının bizi biraz daha kendimizden ve birbirimizden uzaklaştırdığını görüyor, ama bir şey yapamıyor, bir kenara çekilmiş sürüklenişimizi seyrediyordum...
Masumiyetimiz hayallerimizin sınavından biraz daha kirlenerek çıkıyordu...
Korkularımız o çok güvendiğimiz erdemlerimizden daha eski çıkıyordu...
Ve bir gün ansızın kayboldu...Telefonları kapalıydı...İşyerini aradım, birkaç gün önce ayrıldığını söylediler...Evine gittim. Kapıyı tanımadığım biri açtı...Başka bir kiracı taşınmıştı...Arkadaşlarını tek tek aradım...Hiçbiri onun nereye gittiğini bilmiyordu...
Günlerce beni araması bekledim...Aramadı...Söylediği gibi ardında hiç iz bırakmadan, ve ayrılık sözü etmeden çekip gitmişti...
Dünya sonsuz bir ıssızlıktı artık benim için...Giderken peşinden götürmüştü insanları, umutları, mevsimleri, hayalleri, acıları bile...
Sanki sadece o tanıyordu beni...Kim olduğumu bile alıp gitmişti...
Anladım, yüreğimin en saklı yerlerinde yalnızca onun eli dolaşmıştı...
Gizlediğim, sakladığım ne varsa alıp gitmişti...
Artık nereye dokunsam benliğim acıyordu, bu acıyı durdurmak için benliğimin bir başka benlikte erimesini istiyordum...
Ama benliğimi alıp da gitmişti...
Öylesine üşüyordu ki yüreğim, bu üşüme dinsin diye onun beni sevdiği gibi bende birini umutsuzca sevmek istiyordum...
Umutsuzca sevmemi bile alıp gitmişti....
Kimi geceler ansızın uyanıyorum...Gözlerinin o koyu sevdasıyla bakıyor yine...Bana, nereye gidiyorsun sevgilim, demesi için yavaşça kalkıyorum yataktan...Ama hiçbir şey söylemiyor...Bir boşluğa bakar gibi bakıyor bana...
Çok geç anlamışım...Meğer ben sadece onda yaşıyormuşum...
Yaşayan her şeyimi alıp da gitmiş...



İyi kalpli günahkar
Kanaatkar ve şakacı bir gece lambası gibisin...
Yanıyorsun sevişmelerin en koyusunda, 
Sönüyorsun binlerce bilmeceyle.
Dışarıda mağrur, gizemli, yasakçı...
İçeride sevecen, başıboş, ahlaksız.
İyi kalpli günahkarları
Aydınlatan bir gece lambası gibisin...
Kendi yangınına aşık...



Evine çağırdın ilkyaz sevinçlerini
çocukluğuna
Yırtıldı gözlerin, içine hayat doldu
o karanlık ışık...
Yükün yok
artık her sabah hoyrat bir özgürlük uyandırıyor seni...
Kalbinde herşey eşitlendi
Haz ve sıkıntı
Boşluk ve güven
Hasret ve ölüm
Gözlerine hastalıklı bir güzellik geldi
Şimdi acı çeken yanınla bile alay ediyorsun...
Kalbine çağırdın herkesi
Kendini bile
Artık sokağa çıkabilirsin
Ömründen düştün kendini



Yüzünü aradın sen hep
en çok sevmek isterken bile...
Bir bulsan yüzünü
bir bulsan insanlara dağıtılmış hasretini
İstediğin gibi sevecektin
Oysa utandın, utandın kendin oldukça
en çok severken bile
Sevdiğinin kişiliğine girdin bu yüzden
Ne söylesen hep eksik kaldı
Sahipsiz utancın gibi eksik kaldı
Delice sevmeyi istedin aslında sen hep
ama ne zaman böyle sevsen
deli sevgini senden çaldılar
Ne zaman söylesen sevgini, seni seninle böyle
yüzünü ararken bıraktılar...
kıstın ateşini, küçülttün kanatlarını
çekildin en arka odana
Gölgelerini bıraktın pencerelere
Ah bu hayattan sana kalan
sadece deli sevgini özlemekti...
Sana kalan, 
bu hayatta kendini delice özlemekti...



Simdilik beni en son sen ara
uzunc melegi dolasip dursun odamda.
Kis omuzlarini, kucult kendini
birsey isteme, istemeye yeltenme
arzuyu arzulama
hosa gorun, hosa git...incitme
incin, icini kanat... Hep acit kendini
Kendini kalabaliklara sun..Bosluga el salla
guleryuzlu ve canayakin bir hayalet ol
yuzunu hep onlara tut
gozlerini icine cevir
nefesini tut ve yasa
Cunku bitmedi daha
icindeki o buyuk hazirlik
ve sen sevdikce...sevdikce
amansiz bir sevda halinde birgun
olecek bu kasvet, olecek
benimle birlikte.
Simdilik beni en son sen ara
uzunc melegi dolasip dursun odamda.



Sen şimdi dalgınlıklarına kaç, mürekkep balıgı gibi...
Kalbindeki o eski sevdaları bir gölge gibi kullan.
Çırpınan sevgini korumak için durmadan yüz degiştir, 
ama unutamazsın yüzünüYüzün ki, senin rakibin...
 Yüzün ki, kalbini hiç saklayamaz...
 Yüzün ki, aşkına rakip...
 Sen şimdi dalgınlıgına kaç, mürekkep balıgı gibi...



Aşk değil bu merhamet
akşamın durmayan atlarından anlıyorum bunu
zaman boşluklarında dönmeyen başımdan
İki sayıklama arasına bir günü sıkıştırıyorum
Biliyorum, aşk değil bu merhamet
sözgelimi bir tramvay özlüyor beni
zihni karışıyor bir ırmağın
denizin çukurlarına saklamak geliyor içimden
bütün çalar saatleri...
Çünkü bir pusu düzenliyor her şeyi
av ve ölüm mevsimlerini
Bense yanımda huysuz bencil bir çocuk
bir ikindi vakti
açık bırakılmış o pencereyi düşlüyorum
Yavaş yavaş ölüyor bütün romantikler
hızla iyileşmiyor aşk yaraları...



Yıllar sonra itiraf etti. Üniversitede okuyan üç erkek çocuğu vardı ve faşizmin gemiyi azıya aldığı günlerdi. Silahlarını hayatlarının en üstün gücü sayan faşistler tarafından öldürülmemiz an meselesiydi. Küçükyalı MHP’de benim için “vur emri” çıkmıştı. Eve arka bahçelerden dolaşarak giriyordum. Sonra, biz geceleri derin uykulara daldığımızda, sessizce uyanıp sokak kapısının önünde, bir sandalyenin üzerinde sabahlara kadar bekliyormuş: Eve, kapıyı kırıp bizi öldürmeye gelen faşistlere önce kendi canı ve bedeniyle karşı koyabilmek için. Gün ışımaya başladığında biz onu görmeyelim diye usulca yatağına girer, biraz olsun uyumaya çalışırmış. 
Çoğunlukla bizim için katlandıklarını göremezdik. Yaptıklarını hemen hiç önemsemezdik. Titrek bir mum ışığı gibi yaşardı. Biz büyük düşlere koşarken, o küçük dünyasında bizim için eşsiz anları örerdi. Farkında değildik. Çok da konuşmazdık onunla. Bir şeyler anlatırdı, sıkılırdık. İçten tek cümlemiz yeterdi, artardı oysa. O cümleyi kuramadık. Vaktimiz kısıtlıydı, devrim yapacaktık, Ama bizim için her gece kapı önünde canını siper eden annemizden haberimiz yoktu! ...
Annemiz, annelerimiz, bizden umudu kesince teselliyi birbirinde arayan kalbi kırık insanlar... Her gün önümüzden defalarca gelip geçen ve bizlere sırılsıklam âşık olan; ama sevgilerine asla karşılık bulamayan o bedbaht insanlar... 
Onların tren istasyonlarında, otobüs duraklarında, ağaç altlarındaki bankalarda birbirleriyle konuşurken, dertleşirken, birbirlerine kalplerini açarken görüyorum. Gözlerindeki derin acıları, çamaşır yıkamaktan kurumuş elleri, solgun eşarpları ve insafsız ağırlıktaki alışveriş torbalarının yardımıyla tanışıyorlar birbirleriyle. Hemen oracıkta çocuklarına duydukları o derin sevgiyi, o naif öfkelerini, parçalanmış hayallerini anlatıyorlar birbirlerine. 
Ah o evlatlar, o acımasız sevgililer neden hep böyledir onlar? Neden hep böylesine soğuktur kalpleri? İşte hepsi binip gitmişlerdir arzu ve ihtiras tramvaylarına. Arada bir, bir lütuf gibi gelip yüzlerini gösterirler. Ama yanlarında asla kalplerini getirmezler. Düşünmeden ve özensizce konuşurlar onlarla, vakit geçirir gibi. Sıkıcı bir görev gibi! ... 
İşte çabucak geçti öfkeleri. Bir sessizlik girdi araya. O eski soru atıldı ortaya. Şimdi nerede ne yapıyorlar acaba? Sabah evden çıkarken ördükleri gül kurusu ya da uçuk mavi veya şarap rengi kazaklarını giymişler midir? İyi bir kahvaltı yapmışlar mıdır? O ışıklı omuzları gece açıkta kalıp üşümüş müdür? Eşleri onlara mutlaka iyi bakmıyordur. Çünkü sadece kendileri onları aşkla düşünüyordur. Çünkü aşkın olmadığı yerlerde geceleri omuzlar açıkta kalır. Aşkın olmadığı yerlerde mutfaklarda besleyici ve lezzetli yemekler pişmez. Aşk yoksa gözyaşı ve dokunaklı dizelerle örülmüş gül kurusu kazaklar giyilmez, unutulur. Aşkın olmadığı yerlerde koşullu sevgiler vardır. Herkes birbirine sevgisini ölçerek, biçerek verir. Oysa anneler çocuklarını, yani aşıklarını hep yarın öleceklermiş gibi doyasıya ve imkânsız bir aşkla severler. 
Oysa çocukları sevgililerinin kendilerine öyle ya da böyle veda edişlerini hiç unutmazlar ve hep yürek çarpıntısıyla anarlar da, ama annelerinin onlar giderken, evden çıkarken sırtlarına hafifçe utanarak, belli belirsiz dokunmalarını hemen hiç hissetmezler, hissetseler de üzerinde pek durmazlar. Omuzlarına o arkadan dokunuşun içinde çok büyük anlamlar vardır. O dokunuşta imkânsız bir aşk vardır oysa... 
Anneleri görüyorum buradan. Birbirlerinin kırık kalplerini sarmak, o umutsuz ve imkânsız aşklarının acısını dindirmek için tren istasyonlarında, otobüs duraklarında, ağaç altlarındaki banklarda bir araya geliyorlar. Gözlerindeki derin acıları, çamaşır yıkamaktan kurumuş elleri, solgun eşarpları ve insafsız ağırlıktaki alışveriş torbalarıyla... Titrek bir mum ışığında yaşayan annemiz, annelerimiz. Biliyorum her şey için çok geç değil; ama yaptıklarımdan utanıyorum. Çok utanıyorum! ...



Kendini yalanlayan gölge zamanlardan
düşman kiracılarımla geldim.
Ruhumda iskeletim uğulduyordu
terk edilmiş bir köprü gibi
inançsızlıktan, 
'ailede ölmek' maskesiyle geldim.
Oysa masum sayardı kendini o
bencilliğin alevinde ısınır, 
düş saatlerinde misafirdi.
Kutsal sırrım diye
sahipsiz lanetimi fısıldayınca kulağına
gözyaşlarım boyandı
kayboluşunun sahici renkleriyle.
Artık düşleri düşman ona
masumiyeti zehirliyor bencilliğini
Tenine kazıdığım inançsızlık saatleriyle
sürgün kendi odasında
Şaşkın yüreğinin hatırası
şehirde oynattığım tek gecelik bir film şimdi...



Hayat kitaplarda yazılan gibi değilmiş. 
Kitaplarda her kelimenin altında başka bir kelime gizliymiş. 
Her yüzün altına başka bir yüz... 
Böyle gidiyormuş bunun sonu yokmuş. 
Geç de olsa şimdi anlıyorum. 
Beni aşar bu kelimelerin altındaki kelimeler, bu yüzlerin altındaki yüzler... 
Ben içimdeki acıya bakarım. 
İçimdeki enayiliğe bakarım. 
Evet kelimelerin altındaki kelimeyi, yüzlerin altındaki yüzü biliyorum ama, ben seni içimde hissederken, 
sana inanmışken şehrin her tarafında yanan bir ışık vardı. 
Yollarda, bahçelerde, hiç durmadan yanan bir ışık... 
Sen bu hayatta her şeyi benden iyi bilirsin. 
Öyleyse açıkla seni içimde hissettiğim her an hayatı aydınlatan bu ışığı... 
Yollarda, bahçelerde, evlerde gece ve gündüz durmadan yanan bu ışığı... 
Hadi böyle bir ışığın hiç olmadığına inandır beni. 
Enayisin de bana... 
Çocuklardan, sarhoşlardan, budalalardan bile daha enayi... 
Dünyayı, insanları, hayatları göründüğü gibi sandığım için... 
Herşeyin göründüğü gibi olduğuna inandığın ve öyle sevdiğim için enayisin de... 
Ama açıkla bana bu ışığı...



Uçurum dibinde nasıl göründügümü
Merak edreim hep.
Yüzümün aynadaki boşluguna hep bakmak isterdim.
İnançlarımın kırık döküldügü yeri anlamak için
kalabalıklar içindeki yalnızlıgıma dokunmak isterdim...
Aşktı adın uçurumda, yanı başımda
aynadaki suretimdi yüzüm, 
aykırı kanardı bana.
İnançlarımın çogu yalanmış
alay ederdi benimle.
Çok geç anladım, kalabalıklar arasındaki
senmişsin dokunamadıgım...
Yalnızlıgım diye küçümsedigim senin sevginmiş, 
Geceleri ansızın uyanıp
incitilp durdugum senin yoklugunmuş...
Onca sevişmeden sonra degişememişsem, 
sihirli bir aydınlıkta, 
içimde bir yer sonsuz hasret kaldıgı içinmiş...
İşte onca yalan geçen hayatımda
buymuş tek gerçegim...



İnsan kendisini merak etmeli; 
hem de ölümüne merak etmeli.
Gün bitti işte...
Kim farkında bunun senden
                        başka...
Herkes bu yenilgiyi nasıl da
                        rahat kabulleniyor...
Vaatlerini tutmadı gün.
Kimse kendisini merak etmedi.
Sabırsızlığın bundan; 
                bundan çocuksu hasretin...
Kabullenince herkes yaşamını
sen ortaya kendini koydun...
ve bütün suçlarını üzerine
                        aldın sonra
Bundan işte
bu çocuksu hasretin
Ve ölümcül bir rulet oynadın
                        insanlarla
hadi dedin, hadi bulun
                         en zayıf yerimi...
Ve diktin gözlerini gözlerine
                        kastın bedenini
                        yükselttin omuzlarını
Öylece kaldın...
Baktılar sana... Baktılar...
Ama yüreğini bir türlü
                            göremediler.



Aşk için kötü olmayı seçtim
kavuşmaların önünden koştum hep
acısını senden çıkarttım
içine çekmeye unuttuğun kalbinden
Son gece anladım
bu sessizlikten bir yangın kuşu doğacak
çatlamaya koşan bir at, hırpalanmış
unutmuş yarışı
Aşk için kötü olmayı seçtim
sahipsiz yüzlerimin tuzağına düşürdüm seni
özlemini büyük tuttum tenimizin uyumundan
Sevdikçe öldüren aşk için
kötü olmayı seçtim...



Soğuktan korkarsan
küflenmiş gümüşle kaplanır bedenin
Kendine kışkırtılırsın
çiçekli mağarayı unutursan.
Sana ikindi odaları yok
anarşist ruhunu taşıyamazsan
Kalbin gözlerini örterse
flamalar düşer yerinden
Yüzeyde kalır sevgin
kendini abartırsan...
Yağmurdan korursan sedeflerini
kısalır ve karışır yollar.
Haksız olur hep güneşe uçan kız
kumların altında saklı kalır benlerin.
Şımart içindeki sızıyı
büyüklerin erişemeyeceği o yerde kal.
Bırak içindeki kuş sadece ellerinle
konuşsun...
Kendini dokunulmaz bir güzel bulursan
büyükler erişir sana
Eğer irkilirsen yılanların çığlığından
dünyayı kabullenirsin; 
dünya ki
sıkıntı, kasvet, zehir...günaşırı intihar...
Hadi önce benimle başla, 
gözlerime bak, kır beni
yoksa...yoksa
'çaylar içine buz gibi akar'



Gunah kokulu visne bahcesinde
yuzunun en eski haliydi
aldatan beni.
Acitmamakicin disi tas, ici su dolu kalbimi
bez bebegine en gizli adimi verdin.
Oysa kacislarina vurgundun sen.
Ask degildi ozgurlugundu
ruhunu bir visne bahcesi kadar
kaygan ve elegecmez yapan.
Cunku ozgurlugun ogretti sana
dayaniksiz ask ortulerinin altinda
en uzun omurlu intikamlarin uyudugunu
Gul kokulu guneste
kuruturken hayallerini ve kadife etegini
bana baglanmadigin icin
kirli bir sevdayla bagladin beni
o uzun omrune...



İyilikten, saflıktan ulaşamadım kendime burada… Burası durmadan hızlanan bir kent. Burada sonsuz arzu çarpışır. Sonsuz acı… Sonsuz hırs…
En başlarda ne istedim tam bilmiyorum. Ama öyle açık ve duruydu ki gördüğüm herşey, nereye ve kime baksam beni kendisine inandırıyordu. Henüz içimde bir başkası yoktu. İçimde benden ayrı, bana karşı bir ses yoktu. Gidemediğim yerleri mutlu özlerdim, çünkü gitmesem bile bilirdim ki oraları da benden bir parçaydı.
Çok az ve usulca konuşulurdu.
Çünkü sessizlik vardı ve ve bu sessizlikte en küçük sesler bile çabucak yayılırdı heryere. Sessizlik kutsaldı, çünkü bütün sesleri o saklardı koynunda.
Evlerin önünde küçük bahçeler vardı. Geceleri ışıl ışıl yanan küçük düş ağaçları vardı. Herşey bizim için yaratılmıştı sanki, göründüğü gibi olan ruhumuza göre. Geceler gündüzlere usulca sokulurdu. Yavaştı herşey. Çok yavaş…
Kutsal ve sonsuz bir aynaydı gökyüzü. Kendisine içtenlikle ve sabırla bakanların ismini sayıklardı…
O zaman da vardı kötülük ve şiddet… O zaman da vardı yalan ve sevgisizlik… Ama yavaş dönerdi dünya. Garip, kutsal bir sessizlik vardı heryerde. Utanırdı kötüler yaptıklarından. Pişmanlık duyulurdu her yalandan sonra. Sanki mecbur kalındığı için sevgisizdi insanlar.
Top oynardık mezarlıklarda. Ölüler dünyanın en sevecen insanlarıydılar. Hayatı onlar sevdirirdi bize. Aynı güneşin altına uzanırdık birlikte.
O zaman bir tek kalbim vardı benim. Gözlerim bana aitti nereye gitsem. İçimde kendi sesimden başka hiçbir ses yoktu.
Hayatın o dinmeyen ağrısıyla hatırlardım kendimi. Susar dinlerdim. O ağrıyı incitmemeye çalışırdım. Kaçmazdım ondan. Bilirdim ki istesem de kaçamam ondan. Güneşin doğuşu ya da batışına nasıl saygı duyuyorsam ona da öyle derin bir saygı duyardım…
Toprak, içimde sakladığım halde ulaşamadığım sevgiliydi… Kendimle değil, toprağın sırrıyla yarışırdım. Kendimden değil, toprağın sırrından ürkerdim… Bu ürküntüyle barışmak için sık sık toprağa yüz sürerdim. Koklardım onu. Çıplak bir hazla yürürdüm üzerinde. Kalbimin üzerinde yürür gibi…
Sonra sular geliyor aklıma. Aktıkça yüzün gibi aydınlanan sular. İlk orada hatırlıyorum seni. İçimde henüz başka bir ses yokken. Kalbim ve gözlerim sadece bana aitken…
O suların peşinde, hayatımın peşinde, yüzünün peşinde…
İlk orada akıp giden sularda seninle kendimi gördüm. En çok sende sevdim kendimi. Akıp giden sularda. İlk kez sende gördüm özlemlerimi… Akıp giden kalbimi… O parçalanmış ve sadece sana ait benliğimi ilk kez sende gördüm…
O yavaşça dönen dünyayı, bütün sesleri içinde saklayan o kutsal sessizliği… Kendisine sabırla ve içtenlikle bakanın adını sayıklayan o sonsuz gökyüzünü… Gökyüzünün el verdiği o küçük düş bahçelerini…
Toprakla sular arasındaydı kalbim. Bu yakınlıkta ne varsa, bu sır nereye varacaksa görmek isterdim. Çünkü öyle inanırdım ki kendime, nereye baksam seni görürdüm. Toprakla sular arasında giderek aydınlanan yüzünü.
Dalgaların aydınlığı vururdu terkedilmiş evlere. Bir kapı açılır, içeri üşümüş bir ışık girerdi. Dışarıda bir sonsuzluk  kimsesiz yanardı. Bir ceset vururdu sahile, ömrüm olurdu yorgun ve ıslak saçları… Sen olurdun yüzünü saklayan herkes… Sonra… Sonra biterdi toprak… Akmaz olurdu sular. Kirlenirdi o kutsal sessizlik… Düş ağaçları kesilirdi… Seni bekleyecek yer bırakmazlardı bana… Sürüklerdi beni peşinden hızlanan dünya, bu durmadan hızlanan kent… Sürüklerdi beni kalbimden ayrılan ikinci kalp, sürüklerdi beni gözümden ayrılan ikinci göz… Ruhumdan ayrılan öbür ruh, sürüklerdi beni…
Artık bu kent o kent değil, bu kalp o kalp değil, bu gözler o gözler değil… Seni sevdiğine inandığım o insan bu insan değil…
Burada gidilecek hiçbir yer yok. İnsan en fazla o öbür, o yalancı kalbine çarpıyor… Burada insan en fazla o sahte gözünü hissediyor içi acıyarak… Ne kadar sevse de dünyanın bütün sevgisizliğini üzerine alıyor burada insan… Hep başkalarının sahte yasını tutuyor…
Burada her sabah, her akşam insan yeniden, hep yeniden başlıyor hayatına. Sanki hiç yaşanmamış gibi, hiç gidilmemiş gibi, hiç ders alınmamış gibi… Burada insanın yalan yüzü değil, o en derinde sakladığı kalbi kararıyor önce…
Artık burası herhangi bir kent: Kalabalık, doyumsuz, aceleci, konuşkan, acımasız, telaşlı unutkan, intikam dolu ve hep kaybetmiş… Burada sistem, kirletilmiş arzularla içimize, beynimize sızıyor, o “kurtarılmış beyin hücrelerimize”. İşte sevgiyi, yitirdiğimiz ve özlediğimiz aşkımızı, işte en derinde yatan insanlığımızı aradığımız yer burası…
İşte seni aradığım yer burası: Herşey satılık burada, herşey ambalajlı. Sevgi, umut, ütopya, başkaldırı, inanç, ölüm, farklı hayatlar… Herşey, herşey satılık burada.. Burada herşeyin bir fiyatı var… Burası durmadan hızlanan bir kent… Aşk bile burada serbest piyasa kurallarına bağlı… Sahte bir kalple peşinden koştuğum bu dünya seni bana anlatmaz, artık biliyorum…
Burası benim önümden koşan bir kent… Burada ikinci kalbimle, ikinci gözümle, ikinci benliğimle yarışıyorum. Burada kendimle amansız kavgalıyım…
Seni sevdiğim kadar sevmedim bu hayatı, inan… Ne olur bir tek buna inan…
Çünkü sende gökyüzüm var. sende sonsuz yağmurlarım, kutsal sessizliklerim var… Sende o küçük düş ağaçlarım var… Affet bu küçük insanlığımı… Affet peşinden geldiğim bu kenti… Affet o derin doyumsuzluğumu…
Göremedim affet, sen bu kentte denizden çıkan bir cesettin. O yorgun ve ıslak saçları ömrüm olan bir ceset… Affet beni… Gidilecek başka bir yer yokmuş bu kentte… Toprakla akan su arasındaki yüzünden başka… İşte bunu öğrettin bana… O sessiz, o kutsal yüzünle bana bunu öğrettin. Bu kentte aşk olamayacağını… Beni kendine çağırdın. Akşamın o ıstıraplı eşiğine…
Son bir umutla sana sarılıyorum sevgili. Dünya nereye giderse gitsin, bir tek sen kaldın bu kentte, birtek sen kaldın içimdeki iyilik yüzünden utandırmayan beni…
Ben bu dünyadan kaçtım ve gidecek başka yerim yok…
Burası içimi kanatarak hızlanan bir kent…
Bir yanım ölü, bir yanım sen…
Sevgiliysen tanı beni, bil öyleyse…
Dediğin gibi sevgili, daha fazla yabancı ölmek istemiyorum sana….



Burası bir dünya… Burası kalabalık bir meyhane. Burada erkekler hep çoğunlukta. Umutsuzluk da öyle… 
Birileri camları kırıyor. Dışarı bakıyor bir adam. Sokağa, geceye bakıyor… Öldüğüne bir türlü inanmak istemediği sevgilisine bakar gibi bakıyor hayata… Öyle bir bakıyor ki, sevmeye hak kazanmak için bile savaşmak gerekiyor, gecikince insan ömür boyu ölü bir sevgiliyi kollarında taşımaya mecbur kalıyor, der gibi bakıyor…
Bir kadın kucağına gelen kedinin tüylerinde arıyor kaybettiği sevginin büyüsünü… Karşı köşedeki eski duvara vuran sarı ışığı seyrediyor iki adam. Sanki suçlu, sanki yasak bir sevişme yaşıyorlarmış gibi mahçup, ama yine de hiç konuşmadan seyrediyorlar duvardaki  o sarı ışığı.
Bu gece bana gelmeni istiyorum, ya da sana gelmeyi, ama telefonun hep meşgul. Böyle anlarda hep tasavvufa sarılırım ben. Sabrın yüceliğine…
Telefonun meşgul çalarken eski duvardaki sarı ışığı seyreden adamlara bakıyorum bir taraftan… Lodos rüzgarları vuruyor o sarı ışığa. Tenteler uçuşuyor. Biliyorum, boşuna bekliyorum bu telefonun önünde, burada, bu dünyada; ama olsun, yine de ümitsizce seviyorum seni…
Umudum olsaydı, inansaydım bu hayata, insana ve sana, önünde tükenmek isterdim, önünde veda ederdim bütün bildiklerime, herkesin bilip tanıdığı kendime.
Ben okullarda okurken, yine de hep böyleydim. Sevmezdim herkesin yaptığı şeyi. Sevmezdim müsamereleri. Çabucak biten, sınırları çizilmiş zavallı piknik gezilerini. Gökyüzünün mavisine bakıp terlerdim hep, kapana kısılmış gibi terlerdim.
Oysa görüp göreceğimiz en güzel yerdi dünya; ama bu dünyanın geçerli yasalarına göre en büyük suçtu bunun farkına varmak, okullarda ve her yerde… Sadece bu bile yetmişti zaten hasta biri olmama… Yetti bu zaten, sıradışı ve güvenilmez biri sayılmama…
Beni hasta, beni sıradışı, beni güvenilmez kılan bu yanım yüzünden tatmadığım acı kalmadı, tatmadığım kuşku ve belirsizlik…
Bir gökyüzüne bakıyordum, bir hayata, bir de insanlara… Dikkatim hep dağınıktı bu yüzden… Böyle olmaması gerekir, bu hayat yanlış diyordum acemi sesimle, çocuk sesimle… Yaşadıklarımı anlıyordum ama  tecrübe dedikleri o şey oluşmuyordu bir türlü bende… Etrafımdakiler öyle dikkatli ve öyle öfkesizdiler ki, onca yıl boşuna yaşadığımı hissettiriyorlardı  sanki bana… Konuşmak soyunmaktı benim için. Sılaya dönmek istemekti. Ne denli çok sıla hasreti çektiğimi hissettirmekti konuşmak.
Oysa sılama kavuşmak ister gibi konuştukça umut kesiliyordu benden. Hatta utanç vericiydi göründüğü gibi olması bir insanın. İnsanın ve hayatın değişebileceğine inanmak aptallık derecesinde ayıptı burada ve her yerde…
Anladım bunu, anladım. Kendim olduğum ve yaşadıkça tecrübe edinmediğim, onca yıl boyunca kendimi dünyanın soğuk gölgelerinin arkasına gizlemediğim için üşüdüm hep ve hiç olmadık zamanlarda utandırıldım; utandırıldım tecrübesiz kendimden…
İşte bu yüzden yıllarca kendimi sevmem için birine muhtaç oldum ben hep. Kendimi sevmem, hayata yeni bir başlangıç yapabilmem için hep birini kendimden çok sevmem, bu yüzden ona ümitsizce bağlanmam ve onun bana acı çektirmesi gerekiyordu, birine eksilmeden tutku duymam için de onun beni üzmesi gerekiyordu.
Öyle çok utandırmışlar, beni benimle öyle çok karşı karşıya bırakmışlardı ki, benim kendimi sevmem için beni benden kopartan, yolumu şaşırtan, sılamı unutturan, bana anlamsızca acı çektiren birine bağlanmam gerekiyordu…
İşte böylesin sen de… Beni benden koparttın. Asıl gitmem gereken yeri, sılamı unutturdun bana. Belki de en çok bu yüzden bağlandım sana. Yıllardır yanıbaşımda derinleşen boşluğumdan, kasvetli geçmişimden, kapana kısılmış gibi geçen döküntü günlerimden kurtardığın için bağlandım en çok sana…
Evet, ölecek kadar acı çekiyorum şu an. Ama bir taraftan bu acının ne denli anlamsız ve boşuna olduğunu biliyorum. Ve yine de engel olamıyorum bu acıya… Belki de engel olmak istemiyorum.
Bu boşluktan beni kurtardığın için herşeyi yapma hakkını tanıdın kendine. Bana da seni tanımanın, seni anlamanın o büyük yolculuğu, o büyük gizemi düştü… Kendimi unuttum, senin peşine düştüm.
Bir gece aramızda nasılsa bir suskunluk olmuştu.
Ne gördüysen gözlerimde, ne duyduysan suskunluğumda, seni kıskanıyorum, demiştin bana, hatırlıyor musun? Saflığımı kıskanmıştın, ne tuhaf; sana duyduğum aşkı kıskandığını söylemiştin… Beni kendinden kıskanmıştın.
Çünkü, hani bireydin ya sen. Kimseye ait olamazdın ya. Bedenin ve ruhun yalnızca sana aitti; hem Tanrı da yoktu gökyüzünde ve vaktin de çok azalmıştı ya…
Hiç düşündün mü peki, bir kez olsun düşündün mü, neden bu kadar doyumsuz ve aceleci olduğunu.
Eminim düşünmüşsündür. İsteklerinin sınırı olmadığını, kendini arzularının ve hazlarının rüzgarlarına niye bıraktığını düşünmüşsündür…
Biliyor musun, benim için bunların zerrece önemi yok! Kiminle istersen yat. İster kadın, ister erkek… İstediğinle seviş. Özgürlük bir tek geceleri, yatağında ve sadece sabaha kadar tanınıyor sana, bunu benden daha iyi biliyorsun.
İstediğin kadar seviş. Ve beni de arzuladığın zaman ara sadece… Ama bana bir kez olsun gerçekten anlat, neden bu kadar aceleci ve doyumsuzsun.
Neden böyle olduğunu ben çok iyi biliyorum aslında, ama sen anlat, senden duymak istiyorum…
Bazen, gecenin bir yarısı kalkıp bana geldiğine göre, sen de benim seni ümitsizce sevmeme bağlısın aslında.
Vazgeçemediğin tek şey bu belki de bende… Hayatındaki tek sahici şey…
Herşey sevişmek değildir, herşey ten değildir… Çünkü bir yanın hazzın ve arzuların peşinde koşarken, bir yanın giderek derinleşen o boşlukla savaşıyor… Senin aşk dediğin o boşluğu kapatmak, mümkünse unutmak istemek değildir, biliyor olmalısın…
Bak, bunu en çok da kendime söylüyorum. Bir gün arzuların ve hazların dinerse, anlatmak isterim sana neden en çok boşluğumuzdan kaçmak için aşık olmak istediğimizi…
Hatırla ne olur, hatırla, kimden ve neden kaçtığını hatırla… Kendimizden, yanıbaşımızda büyüyen boşluklardan kaçtığımız sürece gidecek bir yer yok aslında, anla…
Ve bu yüzden bana hiçbir şey ifade etmiyor, sen benim için fazla iyisin demen, hiçbir şey ifade etmiyor bana.
Ne olur yıllardır beni benimle karşı karşıya getiren, beni benden kopartan insanların diliyle konuşma…
Beni senden ayıran tek bir şey var oysa… Tek bir şey: Benim seni ümitsizce sevmem… Senin benim tarafımdan ümitsizce sevilmen… Bunun dışında birbirimize öyle çok benziyoruz ki, git gidebildiğin, kaç kaçabildiğin kadar…
Git, benden uzaklara git… Unut bütün değerlerini, değersiz ol. Hiç bir değerin olmasın. İster kadın, ister erkek önüne gelenle yat… Ne yaparsan yap, farkında olmadığını sanırken bile ele vereceksin yine. En güvenmediğin insanların yanında, belki de en çok onların yanında ağzından kaçıracaksın gerçekten seni ele verecek olan şeyleri.
Doyumsuzluğunun peşinde koştuğun anlarda, belki de en çok bu anlarda çarmıha gerilmek isteyeceksin… Biliyor musun, benim hiç bir değerim yok, derken bile, bir başına kaldığında, seni senden kurtaran kimse kalmayınca yanında, dünyanın bütün günahlarını üstüne almak isteyeceksin.
Tanıyorum seni. Tanıdığım için de kaçıyorsun benden, kaçtığın için de ümitsizce seviyorum seni ben…
Çünkü ben, seni sana hatırlatıyorum. Kendimden önce seni boşluğuna çağırıyorum. Bu dünya, bu hayat böyle olmasaydı, en çok beni severdin biliyorum; ve şimdi en çok bununla avunuyorum…
Seni ümitsizce sevdiğim için ne olur kızma, ne olur gücenme  bana… Bunu çok istedim. Benim yerimde sen de olabilirdin…
Kıskanırdım seni en fazla, ama kızmazdım, anlardım, hak verirdim, gücenmezdim…
Sürekli mağdur üretiyor bu hayat, sürekli yoksul, sürekli köle…
Herşeye sinmiş bu derin haksızlık, bu uçurum yasası. Biri efendi öbürü köle olmazsa aşk bile olmuyor bu hayatta… Ne olur kızma bana…Git kiminle istersen seviş, ne yaparsan yap; geceler senin, kimi arzularsan arzula, ister sevmediğin insanların bile seni sevmelerini bekle, durmadan onaylanmayı bekle onlardan; isterse durmadan derinleşsin o boşluğun; biliyor musun ümitsizce sevdiğim için seni, daha iyi anladım bu hayatı ben.
Bu imkansız aşk bana insanları ve hayatı daha iyi tanıttı… Bu ümitsiz aşk senin aslında ne denli yalnız ve ne kadar çaresiz olduğunu gösterdi bana…
Bu yüzden kabullendim işte; seni efendi yapan, seni değerlerinden kopartan, etrafındaki onca insana rağmen seni yapayalnız kılan bu aşkın kölesi olmayı kabullendim… Bana düşen de bu… Değiştirmek isterdim bu hayatı, ama değiştiremiyorum, gücüm yetmiyor…
Seni ümitsizce sevmeme kızma, kızma ne olur…



Düşkün bir prenstin
muhtaç kalmıştın bu dünyada görünmeye
bitmeyen arzularına muhtaç kalmıştın
Sadece fakir biriydin sana göre
beni görünce öylesine kaptırmştın ki
o eski muhteşem günleri anmaya
fark edememiştin beni
Yine de küllerini getirdin bana
bu kayıp dünyanın sayıklıyan tarihine
benimle geçmek istedin...
Oysa düşkünde olsalar
prensesler iyi bilmeliydi
kimlerle tarihe geçeceklerini
vurulmuş bir insanla kurtulmayı düşlemenin
onu bir kez daha vurmak oldugunu...
Hem artık sayıklayan tarihin bile çok vakti yoktu
düşkün prenseslerin arkadaşlık hatlarını bagışlamaya...



Akşamları boynundaki merhamete sıgınan
aşkın ölü kuşlar, 
daha sabah olmadan
seni tükettiklerini anlar anlamaz, 
kirli ve acımasız bir dalgınlıga uçarlardı.
Kıstırdıgın sokaga adını vermişlerdi: 
Melek çıkmazı...
Gidecek evi olmayan bulutsu bir misafirdin, 
ezilen kanatlarından sunulmuştu sana tek okşayış...
Öyle sert ve öyle belrsizdi ki her şey, 
ona uymayınca çogalırdı
dünyada hazır buldugun boşluk...
Tutundugunda boşluk sana, 
yüzünün ışıgını öperdi yüzün.
Yalnızlık küçümsediginde seni
gögün içindeki aslını görürdün.
Gögün içindeki, 
senden çıkan her şeyin konakladıgı o sonsuz evi...



Ellerinden utanıyorsun,
benim mutlu olmaktan utandığım gibi…
Gösterişli bir vitrin gibisin,
ağladığını bir tek sen biliyorsun.
Ağladıkça daha da ışıldıyor sahipsiz güzelliğin.
Bense hep yoldayım. Evim hiç olmadı. Kaçıyorum…
Sahipsiz güzelliğinin verdiği acıdan kaçıyorum.
Kaçmaktan kaçıyorum.
Hiçbir şey istemiyorum,
belki utandığın ellerini sadece…
Ellerin vitrinin dışında, nasıl da masum, sıcak.
Alışmamışım mutlu olmaya ben,
ellerini vitrine koyup, kendimden kaçıyorum…



Cocukluk bahcendi sesin senin,
alevlerle mesut, cicekli aynandi.
Sizlattiginda karsiliksiz dusler bileklerii,
nefesini kanattiginda veda sozleri
yoruldugunda ayriliklardan,
artik hep boyle olacak, dediginde
sesine dondun hep.
Orada binlerce sevdali goz seni gorsun diye,
sesinin cocukluk bahcesine...



Kurtlarla ve Annenle Dans Et
İnsanın annesini sevmesi
Kendisini sevmesi değil midir aslında
Kendi hayalgücünü ve o korkunç düşlerini
Saatinin içini aç, annen sana bakacak
Öp anneni, tanrıyı anımsa
Beslenme çantana koymayı unutma karakutunu
Kurtlarla ve annenle her sabah dans et
Kurtlarla ve annenle her akşam dans et...
Sen oradasın
Yazılmamış bir şiir gibi...
Saf ve masum
Bütün öfkem bu sana
Başeğmem ve sonsuzca arzulamam.
Cezmi Ersöz



Sakat Süvarinin Karısı
Meğer çoktan dökülmüş
Aynalardan sırlar,
Çoktan yayılmış kanser kokusu
Apartman boşluklarına
ve karanlık pencerelerde
Eski bir çığlık gibi yaşıyormuş kadınlar...
Yoksa der miydim anneme
Küstah bir şaşkınlıkla,
Bırak artık bu beklemeleri, diye
Çünkü güzel günler geride kaldı,
Beklenen o güzel günler
O da biliyordu oysa
Bahtsız kadınlar kabilesinde ölümün
Sıradan günlere paylaştırıldığını,
Felaketlerin basit sezgilerle farkedilip
Yürek ağrılarını dindirdiğini.
Nitekim vazgeçmişti artık
İpekli kumaşlar dikip
Sakat süvariyi beklemekten...
Konuştuk uzun uzun
Balolar, danslar, şenlikler ve
Cumhuriyet...
Sonra başını açmasını söyledim ona
Durdu... düşündü...
ve karanlık anlamları
Bırakarak ardından
İncecik bir yalnızlık gibi
Sokaklara çıktı,
Hatırladı kendini... ürperdi...
Akşamdı... bizim gibi adamlar
Haber verdi
Ölüsünün mercan karakolunda bekletildiğini.
Başörtüsünü
ve amelelere harb-ı umumiyi anlatan
Sakat süvariyi kahveden aldım.
Ne babamın polislere anlattığı
Dokunaklı anılar,
Ne de kirli deniz kokan
Saçları tanık oldu ölümüne...
Onun ölümü ne kanser,
Ne kocası,
Ne komşular...
Ölümü, elimde buruşturduğum
Bu başörtü
Bu baş... bu örtü...
Bu baş... bu örtü...
Bu baş... bu örtü...



Mayıs, benim için öfke ve direniş ayıdır. Mayıs, benim için hüzün ve yenilgidir.
Mayıs ayı bitmez. Tam bitecekken yine gelir ve kendisini hatırlatır... 
Mayıs ayı, eve geldiği ürpertici bir gecede, bizim çocukları astılar, diye kesik kesik ağlayan babamdır... 
Bu ülkenin onuru, masumiyeti, direnişi, temiz kalmış son çocukları asılmıştır mayıs ayında, ama mayısın hıncı ve kurbanları bitmemiştir yine de... 
Mayıs ayı, Almanya’nın Köln şehrinde bana sonsuz bir hasretle sarılıp, sen İstanbul kokuyorsun, diyen Atilla Keskin’dir en çok... Çünkü, mayısın bütün öfkesi, direnişi, hüznü, yenilgisi, bitmeyen istekleri ve son kurbanı onda toplanmıştır... 
En sevdiği, canından çok sevdiği insanları hep mayıs ayı içinde yitirmiştir o... 
Deniz Gezmiş, Yusuf Aslan ve Hüseyin İnan’la birlikte yola çıkmıştır. Aynı hareketin, Türkiye Halk Kurtuluş Ordusu’nun öncüleridir hepsi. Özgürlük ve adalet istemişlerdir. Bağımsız bir ülke ve o ülkede halkların kardeşçe yaşamasını istemişlerdir. Türkiye’yi yerinden oynatmışlardır... 
Halklar inanmıştır bu çocukların haklılığına ve taleplerine. Bir subay olan babam dahi, bir mayıs gecesi, bizim çocukları astılar, diye ağlıyorsa, yeniden geri dönüp o günlere bir kez daha ve derinden bakılmalıdır... 
Ama kırılgandır tarih. İyilikler ve umutlar alınırsa elinden, aklı kötülüğe ve zulme çalışır. Nitekim öyle oldu... 
Yakalandı bizim çocuklar. Askeri mahkemelerde yargılandılar. Kalbi bu çocuklarla olanlar umutlarını ve heyecanlarını korkunun karanlığında gizlediler... 
Askeri mahkemeden 18 idam çıkar... Hakkında idam kararı çıkanlardan biri de Atilla Keskin’dir... 
Deniz’i, Yusuf’u, Hüseyin’i Mamak Askeri Cezaevi’ndeki ön hücrelere tek tek koyarlar. Belli ki onların idamı kesindir artık. İntihar etmesinler diye de hücrelerindeki lambalar koridora alınmıştır. Hüseyin İnan’ın, yani herkesin benimsediği ismiyle Dede’nin elinde “Gerilla Savaşı ve Marksizm” adlı kitap vardır ve çok az bir zaman sonra idam edileceğine hiç aldırmadan, bütün dikkatiyle okumaktadır... Yusuf Aslan’ın hücresinin duvarında ise Pir Sultan Abdal’ın resmi asılıdır. Resimde, Pir Sultan Abdal’ın boynuna idam ilmeği geçirilmiştir. Tarihin kırılganlığı devam etmektedir... 
Yusuf Aslan bir ara hücresinden arkadaşlarına seslenir: Biz gidiciyiz, bu kesin... Kendinizi sıkı tutmalısınız! Belli ki mapusluk süreci bu kez uzun olacak sizin için. Biz gittikten sonra üstünüze çok geleceklerdir. Kendinize bir uğraş bulun. Bol bol okuyun, hatta ikinci bir dil öğrenmeye çalışın. Yoksa zamanı tüketmeniz kolay olmayacaktır... 
İdamla yargılandıkları halde, birbirleriyle şakalaşmaktan geri kalmayan, ölüme bile güle oynayarak, yaşam sevinçlerinden bir nebze bile yitirmeden giden insanlardır bunlar... 
Hücrelerine dadanan ve yakalayıp Abdürrezzak adını verdikleri bir fareyi kuyruğundan iple asıp, fareden çok korktuğunu bildikleri Yusuf Aslan’ın hücresinin önünde sarkıtan, onu ranzasının en üst noktasına tırmandırıp arkadaşlarından can hıraş feryatlarla yardım istemesine en masum neşeleriyle gülen bu çocukları nasıl unutur ki insan... 
O Yusuf ki, tutuklamalarından birinde polisler bıyıklarına bakıp, bunlar ne biçim bıyık ulan..., diyerek yoldukları için ve başka tutuklanışında polislere bu zevki bir daha tattırmamak için sorgudan önce, kendi bıyıklarını kendisi yolan; o Yusuf ki; elleriyle boğazını sıkıp, dilini dışarı çıkararak, bakın işte, beni astıklarında görüntüm böyle olacak! , diyerek kendi ölümüyle bile alay eden, yaşam dolu ve korkusuz bir insandı... 
Deniz, bambaşkaydı benim için. Herşeyden önce babası Cemil Gezmiş, babamın arkadaşıydı. Kadıköy’ün, masaları yeşil örtülü, o yoksul esnaf kahvelerinde buluşup, acı çaylar içer, idamların gerçekleşip gerçekleşmeyeceğini konuşurlardı... 
Deniz bambaşkadır benim için. Atilla Keskin’in görüş günlerine gelen abisinden Rodrigez’in gitar konçertosunu getirmesini istemiştir... Sarıldığım devrimciliktir onunkisi... Hep sevgiden sözeden Che Guevera gibidir… Yaşam sevinci, coşku, espri, hüzün ve duygusallıktır o... Rodrigez, belki de ilk kez onun varlığında, aynı anda yaşama ve ölüme çalmıştır gitarını, son bir kez içilen bir bardak hapishane çayı, son kez ciğerlere çekilen bir nefes sigarayla birlikte... 
Hüseyin İnan ise okur, düşünür ve yorumlar. Hareketin gizli öncüsü odur. Boşa konuşmaz, herkes ona inanma ihtiyacı duyar. Eylemleriyle kanıtlar düşüncelerini. Sakin ve bilgedir. Bu yüzden arkadaşları ona “Dede” derler... 
Ama dedim ya, kırılgandır tarih, iyilikler ve umutlar alınırsa elinden, aklı kötülüğe ve zulme çalışır... 
Önce Deniz’i götürürler idam sehpasına… Deniz, masaya çıkmadan önce, orada hazır bulunanlara, bizi cezaevinden yangından mal kaçırır gibi kaptılar, havalandırarak getirdiler; ayakkabılarımızın bağlarını bile bağlamamıza fırsat vermediler; postallarımın bağlarını bağlasınlar; asıldığımda ayağımdan düşmesini istemem, diye bağırır. Sonra gardiyanlar onu masaya çıkartır. Bir gardiyan ilmeği açar, genişletip, boğazından geçirir. Deniz o anda son sözlerini söylemeye başlar: Yaşasın tam bağımsız Türkiye! Yaşasın Marksizm-Leninizm! Yaşasın Türk ve Kürt halklarının kardeşliği! Yaşasın işçiler, köylüler! Kahrolsun emperyalizm! .. 
Deniz asılırken Yusuf Aslan’ı getirirler oraya ve Yusuf Aslan oradakilere, duydum Deniz’in sesini, der. Darağacı bu defa onun için hazırlanır. Yusuf çıkar bu defa taburenin üzerine ve son kez şöyle der: Ben ülkemin bağımsızlığı ve halkımın mutluluğu için, bir defa, şerefimle ölüyorum. Sizler, bizi asanlar, şerefsizliğinizle hergün öleceksiniz! Bizler halkımızın hizmetindeyiz, sizler Amerika’nın… Yaşasın devrimciler! Kahrolsun faşizm! .. 
(İnanın o yılları yaşayan biri olarak, bunları yazmak hiç kolay değil. Yirmi iki-yirmi üç yaşındaki o insanların bu sonsuz cesareti ve inancı karşısında hayranlıkla birlikte, derin bir utanç da duyuyorum. Utanıyorum, çünkü bugün ülkemizin üzerinde Çatlı’nın faşist ruhu dolaşıyor. Utanıyorum, çünkü bu ülkede birçok lisede gençler kendilerine örnek insan diye, Çatlı’yı seçmiş. Utanıyorum, çünkü Çatlı’nın ev arkadaşı, iş arkadaşı olduğunu söyleyen birileri, pervasızca ve sanki hiçbir şey olmamış, sanki onca insan boşuna ölmüş gibi, yanıbaşımızda ahkam kesebiliyor...)  
Ve sonra sıra Dede’ye, Hüseyin İnan’a gelir. Sigara içip içmeyeceğini sorarlar. İçmeyeyim, der. Sonra orada bekleyenlere döner ve ayağındaki lastik ayakkabıları göstererek: Söyleyin babama, yarın ayağımdaki bu lastik ayakkabıları görüp, doğru dürüst bir ayakkabısı bile yokmuş diye, üzülmesin. Askeri cezaevinde, ayakkabılarımızı giymemize bile fırsat vermediler. Ayakkabılarım cezaevinde kaldı. Onlara hediyem olsun... Savcı, sözünü kesmek için, sehpaya çık, diye bağırır. Hüseyin İnan, masanın üzerinde, gayet sakin; sabırlı ol, çıkacağım, der. Ve tabureye çıkmadan, masanın üzerinde son sözlerini söyler yüreklice: Ben, şahsi hiçbir çıkar gözetmeden, halkımın mutluluğu ve bağımsızlığı için savaştım. Bu bayrağı bu ana kadar şerefle taşıdım. Bundan sonra bu bayrağı Türk halkına emanet ediyorum. Yaşasın işçiler, köylüler ve yaşasın devrimciler. Kahrolsun faşizm! .. 
Diner ağır kapıların ve acımasız kilitlerin gürültüsü... Diner zincir şakırtılarının sesi...1972 yılının 6 Mayıs’ıdır... 
Bir kişi daha götürülse idama bu Atilla Keskin olacaktır. Ama daha başka kimse götürülmez. Son idam edilen Hüseyin İnan’dır. Ama vasiyeti kalır Atilla Keskin’de... İdama, darağacına götürülürken, Hüseyin İnan, can yoldaşından, Atilla Keskin’den tek bir şey ister: Eğer birgün kurtulursan bu zindanlardan, eğer birgün özgür olursan, bir sevdiğin olursa ve ondan da bir oğlun olursa, ne olur benim adımı koy… 
Ölmeden önceki son isteği budur Dede’nin... 
Aylardan mayıstır. Zulüm ve dostluk; inanç ve erken ölüm birbirine karışmıştır, ama unutulmayan tek bir şey vardır: Verilen sözler... İnsanın alnına yazılır. Üstelik aylardan mayıssa ve darağacına giden insanlar en sevgili arkadaşlarsa, dostlarsa, umutlarsa, direnişlerse ve sözkonusu olan, onların son dileğiyse... 
Atilla Keskin, Mamak ve Niğde cezaevlerinde dört sene kaldıktan sonra,1977 yılında yurtdışına çıkar. Kendi gibi yürekli bir kadını sever. Bu kadından bir oğlu olur. Unutmak mümkün müdür o son sözleri: Eğer yaşarsan, eğer bir kadını seversen, eğer ondan bir oğlun olursa, ne olur benim adımı koy... 
Ve dünyaya gelir o çocuk. Hiç şüphesiz, adı Hüseyin İnan olur. Dede İnan... 
Almanya’dır gurbetin adı… Aradan yıllar geçer, Hüseyin İnan büyür. Sürgünlük büyür, büyür vatan hasreti, büyür yirmi iki-yirmi üç yaşında asılan yoldaşların özlemi... 
Ve birgün, küçük Hüseyin İnan, spor yaptığı yerden dönerken, sırt çantası yoldan geçen bir kamyona takılır. Tekerleklerin altına sürüklenir birden Dede İnan. Ve o an can verir... Ve ne acıdır ve ne tuhaftır ki, aylardan mayıstır... Oğluna benim adımı koy, diyen yoldaşın adını taşıyan ilk oğlu, ilk gözağrısı yine mayıs ayında alınmıştır Atilla Keskin’in elinden. Alınmıştır yaşamdan... 
Mayıs devlet midir? … Mayıs öfke ve direniş midir? … Mayıs zulüm müdür? … Mayıs hüzün müdür? … Mayıs, bu ülkenin asılan son masum ve lekesiz çocukları mıdır; kırılan tarih mi, yoksa hayatın ta kendisi midir mayıs? … Nedir mayıs? ... 
Masumken ölmüştür Hüseyin İnan, tıpkı ismini aldığı Hüseyin İnan gibi, onun yoldaşları gibi… Bu yüzden annesi, beyaz bir tabuta konulmalı, diye diretir. Almanya’da günlerce beyaz ve küçük bir tabut aranır. Sonunda bulunur o beyaz tabut. İçine Hüseyin İnan konur… İçine Türkiye konur… İçine, bu ülkenin yitip giden masumiyeti, darağacına korkusuzca, hatta güle oynaya giden ve kendi ölümleriyle bile alay eden lekesiz, yiğit çocukları konur... 
12 yaşındaki İnan’ın arkadaşları, mezara o an üzerlerinde ne varsa, çiçeklerini, kasetlerini, ayakkabılarını, wolkmenlerini, şapkalarını atarlar... 
Ağlamak ayıptır ya devrimciler için, hep içimize akıtırız ya o içimizi dağlayan gözyaşlarını… Yüreği avucunda bir şair bozar bu kalpsiz geleneği; Atilla Keskin’in en yakın dostlarından şair Nihat Behram bozar… Ben ağlıyorum ve kimseden izin almıyorum, der... Ve işte o an boşanır gözyaşları... Ve Atilla Keskin, yoldaşları birkaç metre ilerde asılırken ağlamayan Atilla Keskin, tam 21 yıl sonra, ilk oğlu Hüseyin İnan’ın mezarı başında ağlamaya başlar. 
22 yıldır dönemediği ülkesi Türkiye için, o cesur ve yiğit yoldaşları için, hergeçen gün yokedilen masumiyetler ve inançlar için, kirletilen umutlar için ve bunların hepsini o kısacık, o ceylan ömründe taşıyan ilk oğlu Hüseyin İnan için ağlar. Doyasıya ve katıksız ağlar. Onca yıl, biriktirdiği herşey için, sustuğu ve içine attığı herşey için... Tıpkı babamın, bir mayıs ayında, bir gece vakti eve gelip ve hepimizi uyandırıp, biliyor musunuz, bizim çocukları astılar, diye ağlaması gibi... 
Yine de özlenir hayat, yine de özlenir ne kadar kirlense de Türkiye ve İstanbul… Ve Atilla Keskin, bana memleket hasretiyle sarılıp, sen de İstanbul’un kokusu var, diye gözyaşlarıyla sarılır... 
Bir kere gelenek bozulmuştur. Artık çok şey birikmiştir içimizde. Zehirlenmemek için, ne hissediyorsak öyle olmalıyız ve öyle davranmalıyızdır... 
Ve Nihat Behram,12 yaşında, evine dönerken bir kamyon altında kalan Hüseyin İnan için şu dizeleri okur mezarının başında: 
“Acıların sessiz, sözsüz kuşlarını bıraktın şarkılarımıza... 
Ölümlerde ağlanmasın diye ezberlemiştik; senin için ağladık... 
Çünkü, bahar günü yürek taşımanın ölçüsüydü senin için ağlamak... 
Can üstünde parçalamış senin gibi bir çiçeğe ağlanır...” 
Anladım, mayıs herşeydi… Öfkeydi, direnişti, zulümdü, yenilgiydi; o cesur ve yiğit yoldaşlardı, ölümüyle alay eden Yusuf Aslan’dı, babası üzülmesin diye ayakkabılarını arkadaşlarına hediye ettiğini söyleyen Hüseyin İnan’dı; asılmadan önce son kez dinlenen Rodrigez’in gitar konçertosu eşliğinde içilen son çay ve son sigaraydı; babamın, bizim çocukları astılar, diye kesik kesik ağlamasıydı; Atilla Keskin’in, sen İstanbul kokuyorsun, diye bana sarılmasıydı mayıs ayı... Beyaz bir tabutun başında hep birlikte söylenen son dizelerdi... 
Mayıs hayatımız gibiydi. Doyasıya aşık olduğumuz, tekrar tekrar sevişsek de o hep özlediğimiz yere bir türlü ulaşamadığımız, bu yüzden acı çektiğimiz, acı çektikçe hasretle bağlandığımız sevgilimiz gibiydi mayıs ayı... 
Mayıs hayatımız gibiydi...



Şehir tutkun, yaban ve sana aşıktı
Karlı bir nehir gibi uzayan dalgınlığından
uyandırmak için seni
siren sesleriyle ağlardı.
Oysa sen hep kalbine inerek sevdin
güzel ve sapık çocukları, 
polis ışıklarından dövmelerin oldu
süt teninde
kırgın ve içe dönük sevişmeden
Söz gelimi korkardın ölü kadınlara
kar topu atan çelimsiz çocuklardan
saçlarındaki şeffaf papatyalar bile korkardı.
Rakı şişelerine sarılan gazete kağıtları kadar
ürkektin...
Ama sen istemezsen kimse ölmezdi.
Ispanya'yı baştan başa dolaşan, ayakları
şimdi bir kurtlu
çınar gibi dökülen ve Che'nin resmini her
sabah yaşlı
bir Rum kadınına zorla öptüren
Fransız Nuri bile hiç
ölmeyecek gibiydi...



Kimsesizdi asilligin
Soyu tukenmis masal kuslari gibi
beklerdin beni dukkanlarin onunde
sokak koselerinde...
Kimse sigamazken kendi gecesine
sen kapilarin onundeki
sahipsiz dalginliga vurulurdun
Cok iyi bildigin bir meyhaneydi dunya
duslere karsi yasanan...
Tehlikeliydin, kimsesizdi asilligin
en kirli yerde
arardin sevgiyi...
en dipte...
Hayatin en unutulmus yerinde...



O akşam ne çok şey konuşmuştuk onunla... Filmlerden, Polonyalı yönetmen Kieslowski’den. Yakınlarda kaybetmiştik onu. Peki Kieslowski o özellikle Mavi filminde aradığı iyiliği bulmuş muydu? Neredeydi iyilik? Arınmak? Görünmeyen, saklı bir yerde miydi? En dipte miydi iyilik, düşkünlükte miydi? Yoksa iyilik, arınma diye bir şey yok muydu, biz dünya sürgünlerinin çektiğimiz aşk özlemi gibi bir şey miydi, iyiliğe, arınmaya duyduğumuz bu dinmez özlem...
Sahi, Metin Erksan’ın Sevmek Zamanı filmini de konuşmuştuk... İnsan bir fotoğrafa âşık olabilir miydi? Belki de bugüne dek yapılmış en umutsuz aşk filmiydi Sevmek Zamanı. Gerçekliğin acımasızlığından korkup suretlere sığınan kalplerimizin trajik bir özetiydi sanki...
Sonra Behçet Necatigil’i anmıştık, onun Kaçmalar şiirini: Sızlar ince içerlerde yara / Vurur yüzeylerde şeylere üzüntüsü, acısı / Elden kayar bir çatal / Ya da düşüncelerde erir boy’na sigara.../
Sonra ansızın başını örten şehirli kadınları konuşmuştuk, bir gece rüya görüp, sabah ansızın örtünen subay ve hakim eşlerini... Şehirlerin insanı yapayalnız bıraktığını, buralarda kimsenin kazanamayacağını, sürekli bir yenilgi duygusuyla yaşanacağını anlatmıştık birbirimize...
Anlamıştım. Ayrılığımız, geceye birbirimizi emanet edişimiz bu konuştuklarımızla bağdaşmayacak ölçüde yorgun ve ürkekti... Sanki bunca önemli duyguyu, sözü hakkımız olmadan konuşmuşuz gibi suçlu bir şekilde vedalaşmıştık...
Acemice kaçar gibi... Bütün bu zamansız vedalaşmaları bir gün konuşmayı düşünerek yatıştıracaktık sanki bu acemiliğin, bu birbirimizden ansızın kopmaların suçlu tedirginliğini... Eve gelince biraz kitap okudum. Bir iki satır bir şey yazdım. Eski yazılarımı gözden geçirdim. Bir türlü bitiremediğim şiirime birkaç dize ekledim... Ama ne yapsam onunla vedalaşırken yaşadığım o suçlu tedirginliğimi içimden atamadığımı hissettim... Bu tedirginlik yoruyordu beni, uyumaya çalışmalıydım...
Biraz müzik dinlersem rahatlarım diye düşündüm. Radyomu yanıma alıp yatak odama geçtim. Yatağıma uzandım, bütün gece yalnızları gibi kendime uygun bir radyo istasyonu aramaya başladım... Radyonun frekansları arasında rastgele dolaşırken bir frekanstan gelen sesle ansızın irkildim: “Benim adım Tülay. Sizin radyonuzu ilk kez dinliyorum. İnsanları birbirleriyle buluşturmanız ilgimi çekti. Bu şehirde insanlar çok yalnızlar... İnsanlar ne gariptir ki, sevgiye çok ihtiyaç duyuyorlar, ama sevgiden çok korkuyorlar, özgürlükten korktukları gibi...”
Evet, bu onun sesiydi. Birçok şeyi konuştuktan sonra suçlu bir tedirginlikle vedalaştığım insandı bu. Peki, onun ne işi vardı bu tuhaf radyoda? Bir anlam verememiştim. Tam bu sırada araya programcı girdi: “Tülay, sen bizim radyoya bir alış, bırakamazsın. Muhabbet FM tiryakilik yapar... Sen de yalnızlıktan yakınıyorsun değil mi? Benim bildiğim bir şey var, kaçan kovalanır, yani kendini ağıra satacaksın; bir de çok önemli bir kural var, kıskandıracaksın.” Programcı o bildik, o yapay, dahası alaycı ses tonuyla hızlı hızlı konuşurken, Tülay o mahcup sesiyle araya girmeye çalışıyordu: “Yo, tam böyle değil asıl söylemek istediğim benim... Biraz önce arayan bir arkadaş vardı, yalnızlıktan bahseden... Bence çok önemli şeyler söylüyordu, sözleri arada kaynadı gitti.”
Bu sırada programcı sıkılmış olmalıydı ki aynı alaycı ve küçümseyen ses tonuyla: “Bak Tülay istersen sana şöyle dertlerine uyan bir şarkı çalalım, ne dersin? Yoksa karşılıklı konuşacak birini mi istersin, karar ver, bize göre hava hoş.” Bunu duyunca can havliyle hemen yanıbaşımda duran telefonumun tuşlarına basmaya başladım. Meşgul çalıyordu. Tekrar tuşlara bastım. Bu sırada programcı Tülay’a hangi şarkıyı istediğini soruyordu bir taraftan. Tülay, Mahler’den Ölü Çocuklar Ağıdı’nı istedi... “Haydaaa, o da ne yahu? ” dedi programcı... “Gel sana Selami Şahin’den Özledim’i çalalım, ne dersin? Bak bu şarkı sana çok uyar, dinle beni...” İşte tam bu sırada radyonun telefonunu düşürmeyi başarmıştım. Telefonda karşıma çıkan kıza programa dahil olmak istediğimi söyleyince beni de hemen konuk ettiler. “Tülay, benim” dedim, “ne işin var senin bu radyoda, çok şaşırdım. Bu adam düpedüz seninle alay ediyor, buna nasıl izin verirsin? ” Önce bir sessizlik oldu. Tülay’ın sesi adeta titriyordu: “Ben... Öylesine frekansları dolaşırken rastlantı olarak yani. Şimdi sen karşıma çıkınca... Çok tuhaf oldum...” Programcı fırsatı kaçırmamıştı tabii: “Ooo, Tülay, yoksa eniştemiz mi, evet, şimdi de sizi tanıyalım. Muhabbet FM. İşte böyle buluşturur. Hadi bana dua edin yine... Siz konuşurken fona Devran Çağlar’dan Hep Seveceğim’i koyuyorum. Hadi iyisiniz, böyle hizmet hiçbir yerde yok...”
Öfkeden deliye dönmüştüm: “Ne bu rezalet? Bu adamla konuşacak ne buluyorsun” diye sordum...
Bir an bir sessizlik oldu. Sonra Tülay konuşmaya çalıştı, sesi güçlükle çıkıyordu ağzından: “İnsanları buluşturuyor o. Bence çok kötü biri değil... Sen de değilsin...” Tülay kesik sesle konuşuyordu. Sanki unutmuştu bir radyoda herkesin önünde olduğunu... Sanki kendisiyle konuşur gibiydi. Devam etti: “Sadece sen daha çok şey biliyorsun ondan... Ama o da olduğu gibi, farklı görünmeye çabalamıyor... Sen ve senin gibiler çok önemli, çok farklıymış gibi görünüyorsunuz, o görünenin altı bomboş, yüzeyin altında pek bir şey yok aslında...”
Bu sözler karşısında insan ne diyebilirdi ki susmaktan başka. Hayır görünenin altında yoğun derinlikler, büyük serüvenler, anlamlar mı var demeliydim? ..
Sadece şunu söyledim: “Bugüne dek konuştuğumuz hiçbir şeyin pek bir önemi yoktu sence öyle mi? ..” Yine bir sessizlik oldu, Tülay bugüne dek benimle hiç konuşmadığı düşünceleri anlatıyordu şimdi bana: “Bir anlamda yoktu evet, ne konuşursak konuşalım, ben yine evime aynı iç sızısı, aynı eksiklik duygularıyla dönüyordum. Aynı boşluk duygularıyla... Yetmeyen bir şeyler vardı hep. Her şey sadece sözlerdeydi sanki. Sanki: ‘Hadi hemen bir şeyler yapalım’ desem hiçbiriniz yanımda olmayacakmışsınız gibiydiniz... Hareketsizdiniz sanki hep. Bedenleriniz, elleriniz, ayaklarınız yok gibiydi... İçinizde kimse birbirine bir şey vermeye hazır değilken, herkes birbirinden bir şey alıyor, alamayınca da düşman oluyordu...”
Programcı yine araya girmişti: “Hadi yahu, bitmedi mi tartışmanız, bekleyenler var sırada, çabuk tutun elinizi...”
“Tülay, ” dedim, “deminden beri ne yaptığımızın farkında mısın? Herkes bizi dinliyor”. “Farkındayım” dedi, acı bir ses tonuyla... “Biliyor musun, benim için hiç önemi yok, ha seninle başbaşa konuşmuşum, ha bu radyoda, herkesin önünde. Biliyor musun ben geceleri belki beni anlayan bir insan, bir dost bulurum umuduyla bu radyo frekanslarını dolaşıp duruyorum... Ama pek bulduğum da söylenemez... Aslını söylemek gerekirse, herkes kendisini o kadar çok zaman gizlemiş ki, sonunda kaybolmuşlar galiba... Şimdi çok istese dahi kimse kimseyi bulamıyor... Kaybolduk! ”
Sonra sustu. Kısa bir sessizlikten sonra telefonunu kapattı. Ardından ben de...
Yarın yeniden konuşmayı denemeliydim onunla. İlk ve belki de son kez. Hem de bugüne dek bütün konuştuklarımızı unutarak... Buralardan çok uzakta, karanlık bir ormanda karşılaşan ve birbirini o ana dek hiç tanımayan kaybolmuş iki insan birbiriyle nasıl konuşmaya başlarsa öyle... Kurtulmaları, bütün deneyimlerini hiç saklamadan anlatmalarına bağlı olan iki kayıp gibi...



Yakınlaştıkça kaybolan
Bir kente dönüşürdün
Keşfedilmezim olurdun
İçinde yolculuk etsem de...
Günahkar mevsimimdin.
Hiç umut yoktu sende,
O yüzden vazgeçilmezdin,
Vazgeçilmezimdin...



Artık çok iyi anlıyorum. Aşk varsa; o asıl, sevişmeden sonra başlayandır... Peki başlamıyorsa; bir uçurum açılıyor ve orada, seviştikten önce ve sonra yitirilenler özleniyorsa... 
Seni yargıladığımı düşünme; ama hissediyorum, görüyorum ve buna engel olamıyorum ne yazık ki... Ve gördüklerim acı veriyor bana... 
Çünkü buraya geldiğinden beri benimle sevişmeyi aklından geç
irdiğin için, bana öylesine uzak ve öylesine yabancısın ki... Hem nasıl da aceleci, hoyrat, nasıl da dikkatsizsin... 
Söylediklerimin hiçbiri geçmiyor sana... Bana değil, sanki benden çok uzaktaki garip bir boşluğa bakıyorsun... Orada bütün yitirdiklerini, ertelediklerini, isteyip de elinden kaçan bütün fırsatları görüyorsun sanki... 
Fırın gibi sımsıcak bir odada, başsız, kolsuz, ayaksız bedenler hayal ediyorsun sanki... 
Tarihsiz, itaatkâr, kimliksiz, kimliksiz olduğu için sonsuz cömert, sonsuz dilsiz bedenler... Bana ya da bir başkasına ait olup olmadığı bile önemli olmayan bedenler... Şu an abartılı, zorlama bir yakınlığın var bana karşı... 
Beni tarihsiz, kimliksiz ve ruhu olmayan bir beden olarak düşünürken aslında kendini de öyle hissetmeye zorluyorsun... 
Benimle, kaybettiğin benliğini yeniden bulmak için sevişmek istediğine inandırıyorsun kendini... 
Oysa şu an beni duymadığın, beni geçiştirdiğin gibi, kendini de duymuyor, kendini de geçiştiriyorsun... 
Ve kendine bunu nasıl yapabildiğini düşünmek bile istemiyorsun şimdi... 
Bir yanın yaşımı, göğüslerimi düşünürken; bir yanın bana sonsuza dek âşık olmayı, ruhumda erimeyi, bütün bu arayışların ve savrulmaların son bulmasını istiyor... 
Aşkı istiyorsun, ama bunun koşulu güzelliğim, gençliğim, diriliğim oluyor yine de... 
Hep, ama hep ayırıyorsun ruhumu bedenimden... Ruhumu güzelliğimden, gençliğimden... 
Beni imkânsız bir şekilde ikiye bölüyorsun; beni umutsuz bir şekilde benden kopartıyorsun... 
Ruhum üşüyor; üşüyor, çünkü sen sadece bedenimle ilgileniyorsun... 
Sana heyecan veren, gözünü karartan, ruhum, duygularım değil, bedenim... Düşüncelerim değil güzelliğim... Düşlerim değil gençliğim, çekiciliğim... 
Beni bedenime, güzelliğime, gençliğime rakip kılıyorsun... 
İkimizin arasına giriyor bedenim, gençliğim, diriliğim... Seni tanımakta, anlamakta zorlanıyorum... Beni gerçekten sevip sevmediğini anlamakta zorlanıyorum... Çünkü güzelliğim seni iki yüzlü bir köle yapıyor... 
Hazlar ve duygusuz sevişmeler taciri yapıyor... 
Seni böyle hoyrat, seni böyle maskeli görmeye dayanamıyorum. Ruhumdan böyle uzak... Kayboluşunu kanıksamış... Niye böyle susuz ve niye böyle düşkün olduğunu unutmuş görmeye dayanamıyorum... 
Seni şu an, hiç sevişmeden, gerçek sen olarak görmek için yüzlerce yıl yaşlanmak ve nasıl oluyorsa, işte öyle çirkinleşmek isterdim... Bedenim, güzelliğim değil, sadece ruhum, o dinmeyen özlemim, o öksüz acım sana acı versin, seni duygulandırsın isterdim... 
Ama olmayacak biliyorum. Olmayacak ve birazdan sevişeceğiz... Sana karşı koymayacağım; çünkü seni yitirmekten korkuyorum. Her şeye rağmen korkuyorum... Bunu düşünmenin seni sonsuza dek yitirmek olduğunu bile bile korkuyorum bundan.... 
Biliyorum, sevişmemiz bittikten sonra o yapay nezaketin, o zorlama coşkun yerini hoyrat bir suskunluğa ve kayıtsızlığa bırakacak... Zaten başından beri aramızda var olan o derin uçurumun bu defa üstü açılacak... Bu oyunu hep oynadık biz... Sen, sana verilmesini çok istediğin aşkla karşılaşmaktan çok korktuğun için; ben, seni yitirmemek için, her şeyi görmezlikten geldiğim için hep oynadık bu oyunu... Ve her defasında önümüzde o karanlık uçurum açıldı... Her defasında çok sarsılsam da, yabancısı değilim bu duygunun, bu uçurumun... 
Masken düştü şimdi... Yolunu tamamen kaybettin... Kendinlesin şimdi... 
Benimse, senin için bedenim bitti... Bitti güzelliğim, bitti seni benden uzaklaştıran her şey... Ama biliyor musun bu halini, bu pişmanlığını seviyorum senin... Çünkü sensin bu... Çıplak, mahcup, yenik ve en dipte... Bana şimdi nasıl davranacağını bilemiyorsun... 
Ansızın, şu an, içinde bir ateş yansa ve keşke böyle anlarda hiç olmadığın kadar cesur olsan ve bana neden o çok özlediğin aşkından bu denli korktuğunu anlatabilsen. 
Bu korkunun sende nasıl bir inançsızlığa yol açtığını tanımlayabilsen... Nasılsa çok seversem karşılık göremem, kırılırım; çok seversem, bu aşka layık olmadığım, bana benden çok güçlü biri tarafından bir gün mutlaka söylenir, diye sadece fiziksel güzelliğe tapınmayı, içindeki o sonsuz aşk özlemine rağmen nasıl sürdürebildiğini bana itiraf edebilsen... 
O zaman, ben de seni yitirmemek için seninle her seviştiğimde, seni nasıl yitirdiğimi itiraf ederim... 
Ve neden senin şu anki pişmanlığının ve düştüğün boşluğun sebebinin benim o bin yıllık korkularımdan ve alışkanlıklarımdan kaynaklandığını anlatırım sana... 
Biliyorum, bir an önce giyinip evinden gitmemi istiyorsun... Bir an önce içindeki dramla, içindeki kırgınlıkla yapayalnız kalmak istiyorsun. 
Birazdan, çekip kapıyı çıkacağım evinden... Biliyorum, birazdan, ben gidince, işte asıl o zaman beni gerçekten düşünmeye başlayacaksın... Bütün geceyi... Ve bütün hayatını. 
Ruhumu değil, sadece bedenimi ele geçirerek kaybolduğun çölde, yolunu bulacağını sanırken nasıl da yanıldığını... Ve kimse acı çekmesin derken ve bu yüzden aşktan kaçarken, ikimizi de nasıl sonsuz bir yalnızlığa ve sonsuz bir üşümeye terk ettiğini ürpererek düşüneceksin... Her sevişmemizden sonra, sefaleti bir kez daha kanıtlanan birlikteliğimizi bütün o sahipsiz yüzleriyle düşüneceksin... 
Ve şimdilik, ben seni en çok böyle anların için seveceğim... Böyle anların için özleyeceğim... Başka tutunacak bir şeyim yok bu hayatta... 
Beni, en çok ben yanında yokken özleyişini özleyeceğim...



Geriye doğru baktığımda... 
Geriye doğru baktığımda, çünkü ancak böyle anlaşılıyor bazı şeyler, ben aslında ilkokul 4.-5. sınıftan itibaren yazar olmayı kafama koymuşum. Ama bu ciddi, planlı projeli bir düşünce halinde değil. Tabi babamdan gelen Kuvay-ı Milliye, Kemalistlik, subaylık da var. Bu yüzden iyi, yardımsever, dürüst, çevresinde sayılan sevilen adam yani bir tür kahraman olmak üzere yetiştirildik biz. Çok küçük olanaklarla zengin çocuklarının önüne geçme projesi...Kemalizm biraz da böyle bir proje. Hadi bakalım kendinizi gösterin projesi, romantik bir proje bu. Öte yandan korkunç bir oyun bu. Baştan aşağı yanlış hesaplarla dolu. Belli olanaklar babanın maaşı belli, makarna yumurta yiyorsun, hadi bakalım benim çocuğum nasıl geçecek sizi projesi, üstelik iyi adam olacak ve onları da geçeceksiniz. Okuduğun okul belli, mahalle devlet okulları. 
Hiç unutmuyorum... 
Kabataş Erkek Lisesi’ne kaydımı yaptıracaktım. Babam hastaydı, ayakları şişmişti. Makasla pantolonunun paçalarını kesmişti ve ayağında terlik vardı. Çok komik görünüyordu. Emekli bir albay fakat cebinde parası yok. Müdür “çocuğu yatılı verin” demiş. Ev Suadiye’de okul Ortaköy’de. O zaman köprü de yok. Gidiş-dönüş 4 saat. Ama yatılı parası yok. “Gündüzcü olsun, gitsin-gelsin” demiş babam. Tartışmışlar. Müdür, “almıyoruz çocuğunuzu okula” deyince babam çıkarmış beylik tabancasını müdürün masasına koymuş. “Alıyor musun almıyor musun? ” odadan bir çıktı, kıpkırmızı bir surat. “Gemileri yaktık oğlum” dedi. “Baba ne gemileri...” dedi ki; “Oğlum durum ciddi”. Küçük çelimsiz bir çocuğum. Kaydımızı yaptırdık, girdik okula. İlk dönem iki zayıf geldi karneye. Hiç unutmuyorum, babam “teessüf ederim” dedi. “Ulan bu okulda birinci olcam” dedim. Çünkü baba senin adına gurur savaşı vermiş, gemiler yakmış, adamcağız onuruyla yaşamış ve sen onun misyonunu yükleniyorsun. 

Can havliyle... 
Memur ailelerinde bir çalkantı vardır. Can havliyle okursun, can havliyle yaşarsın. Uzun vadede ne olacak diye düşünemezsin. Lisede üniversiteye girebilmek için fen bölümlerinden mezun olmak gerekir. Ben de fen bölümündeydim. Arasıra edebiyat sınıfına giderdim. Millet orada Necatigil okuyor, Orhan Veli, Özdemir Asaf okuyor. Özeniyorum onlara, çünkü onlar edebiyat deyip kaybetmişler zaten. Üniversiteye giremeyecekler ama mutlular. Ben başarılı olmayı mutlu olmaya yeğ tuttum. Çünkü başarılı olmak zorundaydım. Ailenin seni bir kere daha okutma şansı yok. Sınıfı geçmek zorundasın. Halkalar çok gevşek yani. “Hadi lan bu sene de asayım, hayatın tadını çıkartayım biraz” dediğin anda kayarsın. Yani can havli söz konusu olduğunda kimse kimsenin bohem macera arayışını taşıyamaz. Böylece edebiyat hep gizli, yasak bir tutku olarak varoluyor bende. O da meğer yaşamının ta kendisi olmuş, meslek değil yani. 
Kemalizm’e gönül bağlamış... 
Kemalizm’e gönül bağlamış ve kaybetmiş bir aile benim ailem. Danslar, tangolar, radyo piyeslerine ağlamalar, arkası yarın’lar üzerine sohbetler... Bir ütopya yaşamışlar, ama ütopya duvara çarpmış. Benim babam o ütopyanın duvara çarptığını Özal’la anladı. Kemalizm’in kaybettiğini, Kemalizm’e gönülden bağlanan o samimi insanların kaybettiğini babamda gördüm. Babamla beraber ben de yenildim. Çünkü ben o tarihe ne, o insanların yenilmişliğine tanığım.
Cezmi Ersöz Kaybetmeye... 

Cezmi Ersöz kaybetmeye mahkumdur. Kaybettikçe haz alıyorum. Mazoşizm değil bu. Benim ruhum böyle oluşmuş. Kaybetmek bana şiirsel bir tad veriyor. Ayağım kaydıkça, birileri tarafından kazandığım başarı elimden alındıkça ben kendime “Hah tamam şimdi sensin” diyorum. Ben kaybedince kazanıyorum. Kendimle buluşuyorum. Yenilgiyi öven birisi değilim. Ama bu kadar adaletsiz bir toplumda başarılı olmak bana “yanlış mı yaptım? ” sorusunu sorduruyor. Bu soruyu sorunca kendime tezgah açıp, kendime çelme takıyorum. Bunu yapıyorum ki beni okuyan, yazılarımı seven insanlara biraz daha yaklaşayım, hiç olmazsa onlardan kopmayayım. Başarıyı küçümsememizin bir nedeni de bilinçaltımızdaki korku ile ilgili. Başarıyı istemiyor muyduk? Hem de çok. Biz zaten başarıya koşullandırılmış çocuklardık. Ancak öte yandan kazandığımız başarının tadını biraz olsun yaşayamadan, zenginlerin, iktidar sahiplerinin, güçlü insanların gelip hemen elimizden alacağını düşündüğümüzden, belki de bu acıyı hafifletmek için başarıyı küçümsedik. Kendi oyununu, kendi başarını gölgeleme isteği. 
İnsanlara bakıyorum... 
İnsanlara bakıyorum, inanılmaz bir tutarlılık çizgisi izliyorlar. O insanlar kendi oyunlarını asla bozamazlar. Benim binlerce okurum var. Fakat hiçbir basın organı Cezmi Ersöz’den bahsetmiyor. Ben bunu kendim yaptım.28 yaşımda egemen medyaya tavır aldım. Yani tabancayı masaya koydum, gemileri yaktım. Onlar da benim ve benim gibilerin onların hamurundan olmadığımızı anladılar. Bugün paraya ihtiyacım olur, anlaşma yaparım, üç gün sonra herşeyi yazar çeker giderim, ellerinde patlarım yani. Ciddi bir misyonun sahibiyiz bu anlamda. 
Açık konuşayım...
Bazı şeyler giderek netleşiyor. Eurogold bütün gazetelere tam sayfa, yarım sayfa ilanlar verdi. Açık konuşayım, Öküz ve Leman dergisi Eurogold’un ilanını alsaydı, ben bir daha oraya imzamı atmazdım. İnsan yazar arkadaşından da bu kadar dürüstlüğü bekliyor. Ama zaten holdingçiler bıçaklamadı bizi, en büyük darbeyi sağımızdan solumuzdan en yakın arkadaşlarımızdan yedik. Benim çok sevdiğim insanlar acı çekerek öldüler. Hayatlarını örnek aldığım, beslendiğim, gönül bağı kurduğum insanlar çok düşük maaşlarla, köşelerinde, hayattan istifa etmiş vaziyette çığlık çığlığa öldüler. Şimdi benim onların anılarına sadık olmak gibi bir misyonum var. Eğer ben Eurogold’un ilanını basan bir yerde yazarsam onlara haksızlık etmiş olurum. Bu dürüstlük anlayışına bugün aptallık gibi bakılıyor. 

Tesadüfler, kaos... 
Tesadüfler, kaos...bizim hayatlarımızı birisi filme alsa kimse inanmaz. Absürd, akıldışı, tuhaf... Mesela ben pazarcılık yapıyordum. Mahmutpaşa’dan elbezi, havlu filan aldım. Pazarın en kötü yerindeyim, mafya var orada, yağmur yağıyor, havlular ıslandı. Bir baktım bir müşteri geldi. Aaa annem! “Kaça havlular? ” dedi. Yarısını anneme sattım. Bir başka zaman salça aldım.25 kg. salça. Getirirken elimi kesti, yağmur yağdı, vapura zor attım kendimi. Açtım, bozuk çıktı. Zarar ettim. Akla mantığa uyan yanı yok yani. Beyoğlu Rumeli Han’da dayımın yanında ofisboyluk yaptım. Bankaya para yatırır, vergi dairesine, defterdarlığa giderdim. Çay, dosya, sigorta bildirgesi taşıdığım yerlerde şimdi imza istiyorlar. Her şey akıldışı gelişti çünkü. Mantığı yoktu. Hiç bir şey planlanmamıştı. Yine de ben o rastlantılardan, büyülerden, esinlerden yanayım. Sait Faik’de sistem mi vardı? O rastlantılarla yaşayan bir insandı. Hayatlar onu çekerdi, insan yüzleri onu çekerdi, bakışlar, adını koyamayacağımız bir takım insan davranışları, içsezişler ve yoğun duyarlılıklar onu çekerdi. Ekollerin adı sonradan konulmuştur. Oğuz Atay’ı da bu nedenden çok seviyorum. Küçük memur ailesi, plan program yok, anlık duygular...



Bir baş dönmesiydi bıraktıgın
içindeki bilgeligi taşırmak için
küçülüyordun karşımda
bütün suçlarımı üzerine alıyordun...
Anlatmaktan yorulmuş bir veda oluyordun
beni ölüme hazırlamak için
küçülüyordun karşımda
bütün suçlarımı üzerine alıyordun
Bir baş dönmesiydi bıraktıgın
kirli, susuz, kutsal sızı
küçülüyordun karşımda
karnındaki bıçak izi yastıgımdı...



'Simdi sen gideceksin, git'
guzelligini, ulasilmazligini al ve git.
Birak beni eski kisimda
yarinimi gotur.
Gencligin o yara almaz bencilligine git.
Icinde git gide buyuyen o yalnizlik kurdunu
guzelligine dadanan o hastalikli huznunu
birak ve git...
Kibirli arzularina, altin golgedeki kusursuz yuzune...
Yillar sonra yasayacagin
unutuluslari, o acimasiz kislari
bana birak ve git ...



En ayıp sözcüklerle soyardım bedenini, 
Düşlerimin teriyle kirletir, 
En sabırsız, en iştahlı, en yabancı yanımla girer, 
Arzularımın kanıyla kirletirdim onu. 
Oysa kötülendikçe, kirlendikçe yüreğinden 
Işımaya başlayan 
Hissettiğim en kırılgan bedendi seninkisi 
Biterdi sonra her şey... 
Asıl serüveni başlardı bedeninin, 
Çekilir bir köşeye seyrederdik... 
Ayıp, kirli, kötü 
Ne varsa, 
Teninin içindeki pencerelerde yanan kutsal bir muma dönüşürdü... 
Çekilir bir köşeye seyrederdik



Ölümüm kandil olacak,
akşamlar akşamlar akşamlar olacak
Ben bu acılı baloda
Maskesini yitirmiş seferi şair
Ben inançsız yolcu
Bütün istasyonlarda
kanlı rütbeler takılacak omuzuma
Bir kuşluk vakti dalgın atların hıncını
düşünürken
sen'Yalnızlığın bahçesini sulamış olacaksın'
Ve gidiyorum...
Dudaklarımda bir nergis tadı
Bak,kar izleriörtü bile,
Kendini iyi koru, bu kış çok uzun sürebilir.
Anılarım tutkularıma bağlıydı bilirsin
Artık pişmanlık olsa da ılur olmasa da.
Ne olursun sen hep böyle kal
Varsın ellerim ellerinsiz kalsın.
'Ölümüm kandil olacak,
akşamlar akşamlar akşamlar olacak...'



Biliyorum konuşacak bir şeyimiz yok
Ama gözlerini al gel
Elindeki yarayı, suskunluğunu, acemiliğini
Beni birisi severse inanmam
Seni birisi severse utanırsın
Bilmediğin bir hastalığa acımak için bile olsa gel
Biliyorum, konuşacak bir şeyimiz yok
Ama ıstırabım sende, mutlaka al da gel



Uykunda ağlıyorsun...
Uykunda öpüyorum seni... Korkmadan ağlıyorum
seninle...
Senin için bir şey yapamayışıma, seni bu dünyada
yapayalnız, kimsesiz bırakışıma ağlıyorum...
Senin için gerçeklik yok, bu hayat, bu hayatın
kuralları yok... Kendine nasıl derinden ve katıksız
inanıyorsan, bu hayata, bu insanlara da öyle
inanıyorsun... Bunu sana ben anlatamam. Bak bu sensin, 
bak bu da hayat, bu da kuralları; bak, insanlar seni
aslında nasıl görüyor, yok bu hayatta duygularının
karşılığı, diyemem. Seni sevginden uyandıramam...
Yıllar önce senin olduğun yerdeydim ben de. Tam orta
yerde. Benim de saçlarım sevecen bir kardeşlik
kokardı.
Herkese koşarken açıkta kalırdı öldürülmeye en açık, 
en savunmasız yanlarım. Nereme bıçak saplanırdı
bilmezdim, ama hep yersiz kanayan o zavallı saçlarıma
dostluklara gölge düşürüyor, diye kızardım...Umudu
ürkütüyor diye yaralarıma kızardım... Ben en çok beni
yaralayanlara koşar; bir suç, bir yanılgı varsa, 
çoğunu omuzlamak için kendimden vazgeçerdim...
Sırf sevgiler bitmesin, sırf hayatın sevinci
gölgelenmesin, dostlukların son günü gelmesin diye
üstüme alırdım bütün günahları, bütün yanılgıları, 
geçmiş ve gelecek bütün kötülükleri... Sevginin
umutları sürsün diye, göze alırdım kalbime akıtılacak
zehirleri... Göze alırdım eksik yaşanmış bütün
sevgilerin tanığı ve sürgünü olmayı...
Sonra baktım kimsesiz ve tesellisiz ölüyorum... Gördüm
kendimi nasılsa. Gördüm anısız ve habersiz öldüğümü...
Son kez baktım etrafıma, bir yakın, bir içten ses, bir
kardeş kokusu aradım kendime. Bağlanmak istedikçe
öylesine kopmuştum ki insanlardan, öylesine çok
sevmiş, öylesine çok inanmıştım ki, nasıl oldu
bilmiyorum, içimden bir kötülük, bir acımasızlık; 
içimden zavallı bir intikam duygusu çıkartıp, o yaralı
kendimi, beni ben yapan o kimsesiz sevgimi o boşluktan
çekip aldım... Aldım onu ve korumaya başladım.. O
yaralı, o parçalanmış, o kimsesiz sevgimi, kötülükle, 
acımasızlıkla, hırsla, kıskançlıkla korumaya
başladım... O da yetmedi, yazmaya başladım sevgili.
Yazmaya... Ne hissedersem, ne hissedeceksem, hayatımda
ne varsa, her şeyi yazmaya başladım...
Yazmak, acılardan, aşklardan, yitirişlerden, itilip
kakılmalardan kurtulmanın en geçerli yolu oldu benim
için...
Kimse elimden söküp almasın diye o yaralı, o kimsesiz
sevgimi ve bir daha o karanlık boşluğa düşmemek için
yazmaya başladım...
Yıllar sonra şimdi sen o boşluktasın. O yaralı, o
kimsesiz sevginle bir zamanlar benim olduğum yerdesin.
Saçlarındaki kan kokusunu buradan duyabiliyorum. Bu
kokuyu iyi bilirim. Çünkü yıllarca, sevginin peşinden
koşulsuzca koştuğum o yıllar boyunca hep kendi kanımı, 
hep bu kokuyu koklamak zorunda kalmıştım...
Arzuladığım ne varsa her şey karşılıksız kaldı bu
hayatta. Saçlarımdaki kan kokusu şimdi içimde sahipsiz
bir nefrete dönüştü...
Kin öyle bir şeydir ki sevgili, her şeyi; yaşanmış ve
yaşanan bütün sevgileri, gerçek adına ne varsa her
şeyi çamurunda gizler.. Gün gelir, artık hiçbir şey
anlaşılmaz olur. Haklılar haksızlara, kurbanlar
cellatlara, sevgiler nefretlere karışır... Ve bir
bakarsın, sen de bu acımasız hayatın hakemliğini kabul
etmişsin. O kanlı nehrin kenarına gider ve günlerce, 
hatta yıllarca oradan düşmanının cesedinin geçmesini
beklersin... Bu bekleyişin sonu yoktur. Çünkü
düşmanlarının sonu yoktur... Biri biter, diğeri gelir
ardından. Ve sen düşmanlarınla uğraşmaktan bezgin ve
kimsesiz sevginle uğraşmaya dayanamaz, öylece
kalırsın...
Yalnızlığınla birlikte düşersiniz boşluğa. O çok
korktuğun boşluğa... Öyle kirletirsin ki yalnızlığını, 
o kirlettiğin yalnızlığını sevsinler diye, dünyanın en
samimiyetsiz insanlarına, kardeşim, diye sarılırsın...
Biliyor musun, sen benim o çok eski halimsin... Sana
bakıyorum yazılarımı yazdığım bu soğuk, bu uzak
odadan. Bana umutsuzca sevdalanmanı seyrediyorum.
Bende hiç umut yokken, beni vazgeçilmezin yapmanı
seyrediyorum... Seni seyrediyorum sevgili, seni...
Saçlarındaki kan kokusunu içime çekiyorum. Yıllar
önceki kendi kokumu içime çekiyorum... Hayır, 
acımıyorum sana, sendeki kendimi özlüyorum en çok.
Sendeki o çocuk cesaretini, o çıplak sevgiyi
özlüyorum. Sendeki o kanayan, o kimsesiz, ama saf, o
tepeden tırnağa sevgiye inanan kendimi özlüyorum...
Bedelsiz, acıtmayan, hesap sormayan ve çok savunmasız
bir güzelliğin vardı senin... Duygusuzlara göre çok
kolaydın. Kurbanın o doyumsuz şehveti vardı sende. En
kırgın, en yaralı insanları bile bir cellat yapardı o
saf, o gerçeküstü sevgin...
Seyrederdim seni o uzak odamda, bir şey yapamadan
seyrederdim seni yazarken...
Buruk bir sevinçle izlerdim cellatlarınla sevişirken
aldığın hazzı. Nasıl da kıskanırlardı seni, 
kendilerine duyduğun sevgiyi bile kıskanırlardı...
Seninle sevişirken aldığın o inanılmaz hazzı
kıskandıkları gibi... Sen o çıplak, o bedelsiz
sevginle bütün dengelerini bozardın onların. Aldığın o
hazla kendilerine duydukları o bütün sahte güvenlerini
derinden sarsardın... Senin bu sınırsız hazzı, bu
çıplak sevgiyi, bu derin ve çılgın bağlanışı onca
yitirişler, onca göze alışların sonucunda kazandığını
anlamazlıktan gelirlerdi... Ne kadar zevk alsalar da
bu kimsesiz sevginden, her yakınlığa hazır oluşundan, 
çabucak bağışlamandan, yine de seni kendilerine
benzetmek, dahası yorulmanı, güce ve gerçeğe teslim
olmanı, onları bütün o kayboluşlarında, 
tükenişlerinde, yani her durumda, her şekilde
kabullenmeni isterlerdi...
Onları her halleriyle kabul ettiğinde ise senden
korkmaya başlarlardı... Çünkü öylesine korunaklı, 
öylesine derinlerde saklıydı ki sevgileri, seni
anlaşılmaz, tuhaf, hatta bulaşıcı bir hastalığa
yakalanmış, tehlikeli biri gibi görmeye başlarlardı...
O çıplak, o sahipsiz sevgin yıllar önce terk ettikleri
kalplerini, düşlerini, inançlarını hatırlatırdı
onlara. Çekiciliğine kapılıp yanına geldikleri anda ve
seni anlar anlamaz ölümcül bir ürküntüye kapılmaları
bu yüzdendi...
Çünkü bugünün insanı kimden korkuyorsa, kim ona yok
ettiği kendisini hatırlatıyorsa onu öldürmek ister
sevgili.
Safı, çıplağı, koşulsuz seveni, kendisine yitirdiği
insanlığını hatırlatanı öldürmek ister...
Kabul et artık, kimi sevsen, kimin özgürlüğünü istesen
ölümünü istemedi mi senden. İstemedi mi... Kabul et
artık...
Ben onlardan hiç olmadım. Ben gözümü senden hiç
ayırmadım. Çünkü sen benim saf çocukluğumdun. Sen
benim o yaralı, o kimsesiz gençliğimdin...
Hayatı bitirdiğim yerde sen yeniden başlıyorsun..
Dokunurken içimi acıtan başında benim kanım var...
Anla artık, seni değil, en çok kendimi yalnız
bırakıyorum o rutubetli evde... Senin o affedemediğin
kalbinde yatıyor benim tek ve gerçek sevgim...
Tek umudum senin bu savunmasız halin. Senin bu
kimsesizliğin... Uyumsuzluğun. Tek çıkışım senin bu
deli, bu çıplak sevdan...
Kötülüklerin yok muydu, yok muydu hırsların... Vardı
elbet. Ama öylesine acemiydi ki hırsların; 
kötülüklerin bu hayat karşısında öylesine çaresiz ve
öylesine masum kalırdı ki, sonunda yine sana dokunurdu
zararı; karşındakileri değil seni engellerdi o
kimsesiz öfken... Kötülüklerinin zararı sonunda sana
dokunmasaydı, yenseydin karşına çıkanları, yenseydin
kalbini, hayat senin için hiçbir zaman böyle
olmayacaktı... O kutsal, o hiç sönmeyen ışık nereye
gitsen ardından gelmeyecekti... O sevinçli ıstırap
kalbini hiçbir zaman böylesine içtenlikle
ısıtmayacaktı.
Bu şehri ebediyen terk edip giderken, bana söylediğin
o son sözde saklı olmayacaktı hayatımızın gerçeği: 
'Hayatın kuralları derdin hep, biliyor musun, bu
hayatta hiçbir şeyi başaramadım ben...'



Oldum olası içsel yolculukları, bağlanmayı, mistisizmi ve aşkı severim. Aşkın insandaki en yoğun mistik duygu olduğuna inanırım. Âşık insanları bilge, derviş ve üçüncü gözü (feraset gözü)   açılmış insanlar olarak görürüm. Aşk acısının, evreni yaratan yüce bir güç varsa (kimse o)   onun tarafından verilmiş bir tılsım olduğuna inanarım. 
Aslında hiçbir dine inanmam. Dinciliğin insanlığı yozlaştıran akımlar ve güçler olduğuna inanırım. Papazları, hahamları ve imamları hiç sevmem. Bu kişilerin dünyadaki yoksulluğun, baskıların ve can sıkıntısının bekçileri olduğunu düşünürüm. Kiliselerde, camilerde, sinagoglarda içim boğulur, duramam. Ama zaman zaman içim daralınca, aşk ırmakları tıkanınca, en yakın bildiğim insanların anlayışsızlıkları, bencillikleri ile karşılaşınca, hiçbir kadının benim sevgime layık olmadığını anladığımda, bir güce, esirgeyen, şefkatle koruyan, sonsuz hoş görülü bir güce yakarıp, ağlamak, ruhumu ona açıp, onunla dertleşip, birleşmek isterim. 
Alkol içimdeki mistik duygularımın kapısını açan tılsımlı bir anahtardır. İçimdeki o uzun yolculuğa alkolle başlarım. Alkol içimdeki lambanın ışığını yakar. Alkolle, “ölmeden önce iyi insan” olurum. Hırslarım, kıskançlıklarım, dünyevi zaaflarım, bencilliklerim pençelerini içimden çeker. Alkolle aşkın ve bilgeliğin yolları açılır. Geriye doğru rüya görmeye başlarım. Sevdiğim bütün kadınlar, çocukluk arkadaşlarım, mücadele dostlarım, unuttuğum kardeşlerim hepsi aklımdan, rüyamın sahneleri içinden birer birer geçer. Kalbimin çektiği filmdir o. Sevdiklerim, dostlarım, yakınlarım beni istedikleri gibi kırabilirler. Bencil ve hoyrat olabilirler bana karşı, olsun ben aşk yoluna çıkmışımdır. Gözlerimi içime çevirmiş, alkolümü yudumlamış, içimdeki ışığı yakmış, rollerini sevgililerimin, dostlarımın kardeşlerimin oynadığı filmi seyre koyulmuşumdur. İçimdeki o büyük yolculuk başlamıştır. 
Geçenlerde, yazdığım senaryoda geçen bir tarikata gittim. Tophane’deki Kadir-i tarikatında zikir vardı. İki katlı ahşap bir evin ikinci katına çıktığımda 40-50 adam, “Allah... Allah...” diyerek heyecanla büyükçe bir odanın ortasında dönüyor, dans ediyor, birbirlerine sarılıyor, heyecanlı sesler çıkararak kendilerinden geçiyorlardı. Zikirleri, yani mistik dansları iki, üç saat sürdü. Açıkçası bu adamların içinde bulunduğu ortamı, hiçbir şeye inanıp onun etrafındaki bu duygusal bütünleşmeyi tuhaf bir kıskançlıkla izledim. İşte kendilerine benim ve benim gibi birçok insanın bulamadığı bir manevi iklim yaratmışlardı. Kısa bir süre için de olsa birbirlerine derinden bağlanmışlardı... 
Zikirden sonra hemen hepsinin yüzünde garip bir sevinç, bir hafiflik, bir arınmışlık vardı. Bizim gibi insanların arasında pek rastlanılmayan bir duygu iklimiydi söz konusu olan. Duydum ki bu tarikata meyhaneden gelip katılanlar varmış. Burada “meyhane ile Tanrı arasında güzel köprüler” kuruluyordu demek ki. Burada mezhebin, dinin katı kurallarının çokça önemi yoktu. Hoşuma gitti. Bir kez olsun bu coşku dolu zikri yaşamak istedim. Belki kendimi omuzlarıma binen endişe yüklerinden kurtarırdım. Yakınlarımın, arkadaşlarımın, bencil arzularını, hoyrat sözlerini, düşüncesiz hareketlerini biraz olsun yüreğimden atar, şu gelip geçici dünyada birkaç saat olsun, yerçekiminden kurtulabilirdim. Ama nerede? Zikir bitti. Adamlar yüreklerinde hafifliği, o mistik coşkuyu atar atmaz, hemen birbirleriyle polemiğe başladılar. “Sen niye iki adım öne çıktın? ”, “Siz arkadan geç geliyorsunuz.” “Ayaklar tempolu değil.” “İkinci grubun sesi duyulmuyor.” vs. vs. Tanrım meğerse o coşku yumağı hesaplı kitaplı bir folklor gösterisiymiş. Sıkıntılı bir müsamereymiş. Düşlerim alt üst oldu. Ben insanların kendi ışıklarıyla, ne hissediyorlarsa, içlerinden geldiğince zikir yaptıklarını ve özgürce hareket ettiklerini sanıyordum. Ama pek öyle değilmiş. Ben yakıştırmışım bütün bunları onlara. Üzüntüyle ayrıldım tarikattan. Bir meyhaneye girdim. Bir ufak rakı söyledim. İçimin ışığını yaktım. Başladım içimdeki rüyayı seyretmeye. Bugüne dek âşık olduğum kadınların yüzüne yaklaştırdım içimin ışığını. Tanrı da bendim, din de, aşk da bendim...



Sen oradasin
Yazilmamis bir siir gibi...
saf ve masum
butun ofkem bu sana
basegmem ve sonsuzca
      arzulamam.



Eski bir yalnızlıktan ödünç alınmış günlerle
Yaşadım gençliğimi ölü bir kadının saçlarını
Okşayarak ...
Yaşadım babamın ruhuma ithaf ettiği
Bütün pişmanlıkları ,
Bozgun bir kalp ve siyah bayraklı şiirlerle
Dolaştım bütün sahipsiz duyarlıkları...
Ömrümü kayda geçirdi bir sokak
Sokak ki vaiz ve ticaret 
Islak tül kokusu ve kömür.
Sokak ki hep kışa doğru yürür



Benim kaderim bu, 
öylece karşına oturup seyrediyorum
yüzünden geçen zamanları...
Küçük bir çocuk olan yüzün
annesinin kalbinin kapılarında kalmış...
Kırgın düşlerinde sakladıgın...
İlk gençlik oluyor sonra yüzün
öyle eksik, öyle yarım kalmış büyümelerden durgun...
Sevdayla ışıyan, 
çaresiz aşkların şiirlerinde mısra mısra yaşlanan yüzün...
Benim kaderim bu
öylece karşına oturup 
seyrediyorum zamanın içinden geçen yüzlerini...
Bana sevdalı bir yüzün vardı eskiden
o şimdi yalnız içimde saklı...



Kaçıp kaçıp sığındığımız o yaslı evdi hep
gözyaşı loşluğunda, yarım sıcaklıkta, 
kırgın perdeler, unutkan masamız, 
uzak sahillerde çekilmiş fotoğraflarımızdan
hep mahçup bir sevgi taşardı.
Alıngandı şarkılarımız, alkole dayanıksız
Saatler boyu, nefes nefese planlar yapardık, 
heyecanla yürürdük düşlerimizde, 
bu kadarı çoktu bize, yorulurduk
Birimizin bakışı yeterdi
hayallerimizin kanatlarını yakmaya...
Sonra önüne düşerdi saçları
gün biterdi
Hep o saatlerde yaşamaktan ölürüz diye 
korkardık.
Akşamın ıstıraplı eşiğini geçtikten sonra
mutfağa giderdi, çay yapmaya
çay yarım kalırdı, gider içeri
ölesiye sevişirdik...
O yaslı evden günlerce dışarı çıkmazdık
kaç gün, kaç ölüm, kaç öykü tükenip
biterdi ellerimizde.
Bir gün gelir o yaslı ev bize dar gelirdi
unutulmuş istasyonlara giderdik, ayrı ayrı
bizim gibi insanların yazdığı öyküleri
okurduk, yüreklerimiz
bir hüzün oyuncağıydı sanki, 
olmadık şeylere ağlardık.
Dokunaklı bir filmin sonu gibiydi
hayatımız
tekrar, tekrar, acıya doyana dek



Duydum ki yine umudunu kesmişsin insanlardan,
dostluklardan... Duydum ki yine acımaya başlamışsın
kendine...
Yolunu kimselerin bilmediği, bilmek de istemediği
sevginin o hayal ülkesinde birilerini beklerken çok
üşümüşsün...
İnsan ancak kendisine sevgili olabilir, diyormuşsun.
Şimdi artık yollarda ve binbir hayalin peşinde
sürüklediğin ve yıprattığın sevgine minnet borcunu
ödeyecekmişsin...
Acıyan sevgini şımartacak, onu örtülere saracakmışsın.
Onu kendini güçlü ve korunaklı olduğunu hissetmediğin
hiçbir yerde ortaya çıkarmayacakmışsın...
Sevgini yırtıcı bir kuş gibi yetiştiriyormuşsun.
En iyi savunmanın saldırı olduğunu ve yokolmamak için
yoketmek gerektiğini öğretiyormuşsun ona...
Ona onu, sabırlar, merhametler ve inceliklerle değil,
hazlar, hayranlıklar ve kıskanç ilgilerle
besleneceğini vadediyormuşsun.
Her gece uyumadan önce arkasında Che Guevera’nın resmi
olan aynanla konuşuyormuşsun: Bir sen varsın önemli
olan, bir sen varsın gerçek olan... Hem onca acıya
rağmen hala güzelim...
Ve artık kendime yasaklıyorum başkalarına acımayı ve
hayatın acısını...
Aynadaki nefesinin buğusunu görüyorum buradan.
Gözlerinle gözgöze gelemediğim için tutup aynadaki
buğuyu öpüyorsun.
Yaralı kendini öpüyorsun...
Çekmeceden cüzdanının çıkarıp içindeki kredi
kartlarını seyrediyorsun zoraki bir hayranlıkla.
İçinde sevgini sakladığğın kaleyi daha da
güçlendirmeyi geçiriyorsun aklından.
Kredi kartlarını yalıyorsun dilinle ve onların zehirli
tadını içine akıtıyorsun.
Bankamatikten her para çektiğinde kulağına gelen ölüm
çığlıklarına alıştırmak istiyorsun kendini böylece.
Hem senden güçsüzlerin ölümü, hem bu ölümleri gizleyen
ve bütün katliamları anında temize çeken teknolojinin
zehirli tadı sarıyor şimdi sevginin yaralarını.
Bankamatikten her para çektiğinde kulağına gelen
çocukların ve kimsesizlerin ölüm çığlıklarına
dayanamadığını hissettiğin anlar, senin için hayatta
sadece annenin babanın ve kardeşlerinin önemli
olduğunu söylüyorsun kendine ve akşam iş dönüşü onlara
hediyeler alarak evine dönüyorsun...
Ve eskiden, sevgini bir kalenin ardına saklamadan önce
sadece kendi çocuklarını sevenleri kınadığını unutmak
içinse bu defa başkaları değil kendin kanatıyorsun
sevgini.
Sonra küçük, tüylü bir köpek almak istiyorsun kendine.
Köpegi severken, kucaklarken sana acımasızlık eden
dostlarının, seni sevginin o hayal ülkesinde yıllarca
bekletip düşlerini ve ömrünü çalan sevgililerin
yüzleri geçsin istiyorsun karşından.
Onların yüzleri geçtikçe sahibin olduğun için senden
başka kimseyi sevmeyecek ve bağlanmayacak olan
köpeğine daha da sıkıca sarılmak istiyorsun, öpüp
koklamak.
Kendini öper gibi, yaralı ve belki de artık hiç
iyileşmeyecek olan kendini.
Hiç iyileşmeyeceğini artık kendinden bile
saklayamadığın böyle anlarda para kazanmak istiyorsun,
iş kurup daha çok para kazanmak.
Böyle anlarda bir kalenin ardında gizlediğin herşeye
yanlışlarla dolu olsa da senden izler taşıyan tarihine
bile düşman oluyorsun.
Seni bu hale getirenlerle bir olup bu belki de artık
hiç iyileşmeyecek yaralı kendini yoketmek
istiyorsun... Sonra yorgun düşüyorsun... Artık
dinlenmek istiyorsun. Yarına daha dinlenmiş ve
korkularından kurtulmuş olarak uyanmak istiyorsun...
Ve uykuya dalmadan önce vitrinlere bıraktığın
dalğınlığın geliyor aklına...Kendine bir kez daha
acıyorsun ve bu yüzden pahalı bulup da almadığın
giysileri almaya karar veriyorsun.
Bu pahalı giysiler sayesinde ilgilerin kölesi değil,
ilgilerin merkezi olmayı istiyorsun.
Bu giysiler sayesinde sızlayan sevgilerini örtmek,
örtmek, örtmek istiyorsun. Görünmez olmak istiyorsun.
Oysa senin gemin camdan sevgili...
İşte güçlü balığın güçsüz balığı yokettiği kanlı
denizin her tarafından seni görebiliyorum...
Sadece ben değil dost düşman herkes uykuya daldığını
görebiliyoruz buradan.
Çünkü senin gemin camdan sevgili.
Sıkıntından yediğin tırnaklarının kenarlarını...
Korkulu bir rüya gördüğünde birden silkinişini...
Yaralı sevgini korumak için aldığın onca kötücül
karara rağman nasılsa hep masum kalan sayıklamalarını
görüp duyuyorum buradan...
Kaleni ve kalenin ardında sakladığın yaralı sevgini.
Boşuna saklama sevgini. Senin gibiler hiç örtünemez
sevgili...
Seni bu kanlı deniz ve düşmanların da dostların da
hemen tanır.
Ya benzerini bulup gidersin buralardan.
Ya da seni yokederler sevgili...
Herkes gibi ve herşeyi bilerek yaşamaszın sen
Senin gibiler örtünemez...
Bu kanlı denizde senin gemin camdan sevgili.



Emerdim, emerdim gövdeni...
İçine girip, kendime boşalmak isterdim.
İsterdim ki teslim olmam yetmesin sana, 
seni sevdikçe büyüyen korkularımdan
beni sevdikçe çogolan inaçsızlıgından
bir ev yapayım kendime, 
bir ev, 
annemin talan edilmiş saf rahmi gibi
sonsuza kadar kendimi onunla yakacagım...



Pazar günleri içinizin sıkılması ne kötü, 
ne kötü sararmış perdeler, gizli aşk, 
televizyon taksitleri.
Hem kocanız bile anlıyormuş artık sizi...
Benimse uzun süren ergenliğim
henüz bitmedi...
oysa çoktan yitirmişim kadınlık nüansını
kauçuk yastıklarla sevişmekten...
Ve yıllardır
o uzun öğle sonları
annemin çamaşırdan kurumuş ellerine
dokununca ellerim, 
parçalanmış hayatımızı aydınlatırdı
hüznümüz...
Pazar günleri içinizin sıkılması ne kötü, 
ne kötü sürmenaj, yağlı saçlar, takıntılar.
Hem artık kocanız bile anlıyormuş sizi
benimse uzun süren ergenliğim birtürlü
bitmedi...
Ruhumda kanadı kırık bir kartal, 
kurumuş düş kanatları
Oysa geç kaldım, yoruldum, 
karıştırdım birbirine yalnızlıklarla, 
kadınları
Artık bir başka iklimde üşüyorum



Tesadüf perisi dün yine beni şaşırttı. Aksaray’da Kafka isimli bir markete rastladım. Kafka’nın üstündeki bez afişte de “Kafka Market’te et ve şarküteri satışına başlandığı” yazıyordu. Randevuma gecikmek pahasına hemen otobüsten indim. Heyecan ve şaşkınlıkla Kafka Market’e girdim...
Kapının hemen yanında oturan kasiyer kızlar beni soluk soluğa görünce telaşlandılar. Onlara hemen Kafka Market’in sahibi ile görüşmek istediğimi söyledim. “Hemen şimdi! ” Kasiyer kızların telaşı daha da arttı. Yarattığım panik, diğer market görevlileri ve alışveriş eden birkaç müşterinin de dikkatini çekti. Herkes bana doğru yöneldi. “Ne oldu beyefendi, nedir bu telaşınız? ” diyerek yanıma geldiler. “Derhal! ” dedim. “Derhal buranın sahibiyle görüşmek istiyorum.”
O sırada kravatlı, bıyıklı, esmer bir adam depodan koşarak çıkageldi. “Buyrun beyefendi, kusura bakmayın”, dedi: “Otobüsten gördüm. Marketinizin addı beni çok etkiledi. Kafka benim en sevdiğim romancıdır. Aslında ona romancı da dememeli. Çağdaş bir mesihtir o bana göre. Milan Kundera da onun geleceği gören şair-romancı olduğunu söyler. Bilirsiniz. ‘Roman Sanatı’ adlı kitabında...”
Sorumlu müdür şaşkınlık içindeydi: “Ne romancısı, ne Milan Kundera’sı beyefendi... Bir yanlışlık var galiba”, dedi, kibar, ama gergin bir ses tonuyla.
“Nasıl yanlışlık olur? ” dedim. “Dünyada kaç tane Kafka var ki. İşte siz de o büyük romancının adını marketinize koymuşsunuz, bundan daha ilginç, çarpıcı ne olabilir? ” Artık sorumlu müdür sinirlenmişti: “Beyefendi, ben Kafka’yı tanımam, kendisini de hiç görmedim”, dedi.
Ben hayal kırıklığının kıyılarında dolaşırken, bu arada içeri Kafka Market’in sahibi girdi. Kahvede okey oynuyormuş, kasiyer kızlardan biri koşarak gidip çağırmış. Herhalde “Market’e tuhaf biri geldi. Kafka diye bir romancıyı sorup duruyor” demiştir. Marketin sahibi yüzündeki teri silerken, “Buyurun beyefendi, sorun nedir? ” diye sordu. “Efendim” dedim. “Marketinize ünlü romancı Kafka’nın adını koymanız beni çok heyecanlandırdı ve çok sevindirdi de, sizi tebrik etmek için geldim” dedim. Market sahibi zararsız bir deli olduğuma kanaat getirmiş olacak ki, derin bir soluk aldı: “Yok kardeşim, ne romancı Kafka’sı diyorsun sen. Bu Kafka, Kafkas Kartalı’nın kısaltılmışıdır. O kadar. Ben esasen o kartalı çok severim de. Gökyüzünde öyle bir süzülüşü vardır ki, bir görseniz. Ah Kafkas Kartalı ah. Ya canım, böyle işte...”
Marketten boynum bükük çıkarken, şu tesadüf perisinin son günlerde bana pek de olumlu sürprizler yapmadığını düşündüm. Ama olsun. Yine de ben onu şaşırtmaya devam edeceğim. Yeter ki o şımarmasın; ben bu şehirde ve bu ülkede hayal dünyamı hor görmeye devam ederim...



Nilgün Marmara’ya
 
Sevgi en solgun mevsiminden
geçiyor belki de
ve biterken bir kahramanlık çağı
bu kanlı operayı seyrettiğim
alevlerle gölgelenmiş aynadan
kendime tutkun ayrılıyorum.
Loş ışıkların altında
birbirlerine kırık dökük
aşk öyküleri anlatan
orospu mesihlerden geçerken... 
Bu artık son kez dokunuşum
akşamın parmak uçlarına. 
Ey uyumlu şizofrenler
hüzünlü benciller
bağışlayın bana bu akşamı... 
Kimsesiz çocukların gözlerinde
seyrettiğim bu akşamı. 
Birkaç randevu için beklettiğim intiharım
ve umudun kan kıyısından gelen kadın
için bağışlayın. 
O esirgeyen gülüşü ve köpüklü eşarbıyla
gelirdi çünkü
umudun kan kıyısından gelirdi. 
Ve artık cüzzamlı çocukların yüzlerini
okşayan elleri
savruk yılların soldurduğu bedenime
dokunsa kaygılanmazdı... 
Sevgi en solgun mevsiminden
geçiyor belki de
çünkü dönemem bir sokak köpeği gibi
zehirlediğim yalnızlığıma... 
Ve karşılıksız acılarda boğulurken gülüşüm
beni sana gittikçe bağlayan utancına sakla
hüznünü, 
bana çirkinliğimden ve tarihimden uzak
bir ölüm getir...
özentisiz ve kendine hayran olmayan
bir ölüm
gözlerin ve sesin kadar kesin olan
bir ölüm... 
En solgun mevsiminden geçiyor sevgi
unut beni unut, belki de terk ettiğin son
cehennemdir bu. 
Ve akşam... yoksul anıları aydınlatırken
ansızın sesine vurulan kör bir kemancı
kadar
ince ve dokunaklı olan bu akşam
başka kıyılarda güneşlenen bir
alacakaranlık olsam da
savruk yılların soldurduğu bedenime dokun 
Sesini bağışla bana
dağılan hayatıma bu akşamı bağışla...



''Unutuş saatleriydi bunlar, 
insan kardeşlerindi sana seni unutturan...
Ölüm vardı herşeyin sonunda, 
ama ölümün arkasında hiç ölmeyen aşkın vardı...
Sevinirdin bazen, gülerdin, 
ama içinde bir yer hiç durmadan kanardı...
Sen kendini ne kadar çok unutsan da, 
o dinmeyen sızı sana yine seni hatırlatırdı...
Koşardın sevgili sanıp dünyaya, 
koşardın ondaki kendini tamamlamaya...
Ve sevgili seni eksik tanıdıkça, 
sen onu daha eksiksiz severdin...''



Hayat soğuk, yağmurlu ve vurdumduymaz bir İstanbul gecesiydi... Ve gece yağan yağmur hep ürkütürdü beni. Yağmur değil yalnızlığımdı pencereleri damla damla yalayan, yıllarımı dolduran sensizlikti... Hep bir yanı yarımlık, hep senden uzaktalık, hayattaki tek 'kimse'mden yoksunluk, yani kimsesizlikti. Bir kavuşma mucizesine inanma yolunda harcanmış bir hayatın ansızın sonuna gelme, ve o mucizeyi yaşayamadan bir başına ölme korkusuydu yağmur…
Yine yağmur yağıyor, yine gece... Yine İstanbul... Ve sen kollarımın arasından sıyrılıp kalkıyorsun yataktan. Nereye gidiyorsun sevgilim? 
Sadece sana sarılarak uyuduğumda nefes alabiliyordum. Beni kollarına aldığında, yüzümü masumiyetinin yurduna, o kimsesiz boynuna dayadığımda, kokunu kalbimle soluduğumda... Uykun benim cennetimdi. Çünkü cennet sadece ikimizin olabildiği yerdi benim için. Ne sana aşık kadınlar, ne sevdiklerin, ne geçmişin, ne yarının...Uykunda sadece ikimiz vardık. Aşkıma dar gelen sevgi sözcüklerine ihtiyacım yoktu orada. Sana sevgimi anlatmaya, ispat etmeye ihtiyacım yoktu artık. Aşkımızın kokusuydu sana beni anlatan, sana seni anlatan.... Beni gerçekliğin o soğuk, o köpüklü dalgalarıyla yutan ve alıp alıp senden ötelere savuran hayatın dışındaki tek kaçış tünelimdi uykun. 
Önce kolunu çekerdin başımın altından, sonra sırtını dönerdin. Usulca sarılırdım sana arkandan, seninle ya da sensiz geçen yılların hasretiyle... Ardından yavaş yavaş kollarımın arasından sıyrılırdın...Yıllardır taşımaktan yorulmadığım hasretin, tenimden tenime akan o ateş, ağır gelirdi bedenine... Uyuyamıyorum, nefes alamıyorum, lütfen sarılma, derdin... Yatağın bir ucuna sığınmış bedeninden kovulmak, hayatından kovulmak gibiydi benim için. Sığındığım, soluk aldığım tek cennetten kovulmak gibiydi. Beni uykunda terk etmen, gerçek hayatta terk edişinden bile ağır gelirdi. Yanıbaşındaki sensizlik, o rutubetli evimdeki, o baştan ayağa sen olan evimdeki unutulmuşluğumdan çok daha ağır gelirdi. 
Seni kaybetme korkusu öyle işlemişti ki hücrelerime...Yataktan doğrulduğun anda bu korkuyla açılırdı gözlerim. Bilinçaltım konuşurdu benim yerime... Su içmek ya da tuvalete gitmek için kalktığın asla aklıma gelmezdi. Gittiğini düşünürdüm yalnızca... O saatte kendi evini terk edip, nereye gidebileceğini sorgulamadan, sadece beni o sonsuz hiçlikte, o en masum rüyada, cennetimizde, uykumuzda bir başına bırakıp, kaybolacağından korkardım. Bana hep aynı soruyu sorduran bu yüzyıllık korkuydu işte: Nereye gidiyorsun sevgilim? 
Beni yeniden hayatın içinde, gerçeklerin ortasında bir başına mı bırakıyorsun? Beni yeniden unutuluş sürgünlerine mi gönderiyorsun? Nereye gidiyorsun sevgilim? 
Oysa seni uyutmayan içindeki o yangınlı hesaplaşmaydı. Gece iner, aşıklar, yüzler, bedenler, anılar kaybolurdu; sadece ikimiz kalırdık. Ve sen uykunda sevgimle hesaplaşmaya dalardın. Cennette cehennemi hatırlardın.
Dönüp geriye bakıyorum da, sanki yıllar değil yüzyıllar geçmiş aramızdan... Aramızdan ayrılıklar, ihanetler, kayboluşlar, vazgeçişler, yeniden bulmalar, korkular, yalnızlıklar, savrulmalar geçmiş. Ve bu ilişki ne çok biçim değiştirmiş... 
Seni yollarca, şehirlerce uzağından sevdim. Seni kelimelerce, şiirlerce yakınından sevdim. Seni dünya üzerinde sanki ilk kez benim için kalemi eline alıp da yazdığın mektuplarca sevdim. Seni umutsuzca, beklentisizce, hayallerce sevdim uzağından. Hayatımı öyle olduğu gibi bıraktım. Şehrine geldim, ama kalbine giremeden sevdim. Neydik biz o yıllarda hiç düşündün mü? Neydik birbirimiz için sevgili? 
Geldim. Bana destek olacak, sırtımı vereceğim bir aşkın yoktu arkamda. Kendime yeni bir hayat kuracağım yalanını, kendim dahil, sen dahil herkese söyledim. Oysa tek istediğim seninle birlikte bir hayattı. Öyle cesaretsizdim ki karşında ve öyle açık sözlüydün ki bana karşı, ancak iddiasız bir sığınmacı olabildim hayatında. Hayatına iltica etmek isteyen bir yürek sürgünü... Bir aşk meczubu sadece...
Dürüstlük kimi zaman yalanlardan çok daha acımasızmış, sevgili... Gerçeğin buzdan ülkesinde yapayalnız kalan yürek, hayatta kalabilmek için yalanları bile özleyebilirmiş kimi zaman... Bana aksini ispat etmek için elinden geleni yaptığın o yıllarda, buzlar ülkesinde biraz olsun ısınabilmek için, aslında beni sevdiğin yalanına inandırmıştım ben de kendimi... 
Aşkıma kapalı bir kapının önüne bırakılmış yaralı bir kuş gibiydim. İnanacak, bir ibadet gibi yaşayacak tek şeyimdi senin aşkın. Karşılıksız, güvensiz, sessizce yaşanan bir aşk... Nasıl da hoyrattın bana karşı... Kalbinde değil miydim gerçekten? Neydik biz söylesene? O yıllarda senin neyindim ben sevgili? Can yoldaşın mı? Yol arkadaşın mı? Dostun mu? Sevgilin mi? .. 
Sonra bir gün geldi ve unutuldum. Ve bu sorular birer birer bıçak gibi saplandı yüreğime ve yüreğimde yanıtlarını buldu. Unutuluş hepsinin acımasız cevabı oldu. Sonrası dipsiz bir karanlık... Sonrası çaresiz bir çıldırış... 
Hayata karışmamak için tek kalkanım, tek sığınağımdı aşkın. Tek silahımı yitirdim ve hayata teslim oldum. Aldı beni savurdu başka bedenlere, parçası olamadığım o kırık dökük öykülere... 
Kırgınlık kimlik değiştirdi ve vazgeçiş oldu benim için. Unutmanın en ağırı unutamadan unutmaktır. Seni sonsuza kadar kaybetmek kimlik değiştirdi ve unutmak oldu benim için. Seni unuttuğum yalanıyla hayatı kandırmaya çalışınca hayat hiç olmadığı kadar acımasız tokatlar indirdi yüzüme... Sonrası dipsiz karanlık... Sonrası hatırlamaya bile dayanamadığım düş yıkımları... Sonrası kesif, karanlık ve rutubetli bir kuyu... Koskoca bir boşluk... Sonrası 'yalnızlık' kelimesine sığmayacak kadar derin bir yalnızlık...
Kaç zaman sonra bilmiyorum, bir gün geldi ve beni yeniden hatırladın. Yokluğumda kendine kurduğun hayat, beni yasak bir ilişki haline getirdi bu kez de... Ve bu ilişki bir kez daha kimlik değiştirdi. Seni, bir başkasıyla birleştirdiğin hayatına uzaktan bakarak, kalbimi kıskançlığın lanetli hırsına teslim ederek, kısıtlı zamanlarda, gizli saklı buluşmalarda, o doyumsuz kaçamaklarda sevmeyi de öğrendim... Hasretinin o tarifsiz kokusu burnumu sızlatırken yapayalnız uyumayı da öğrendim. Yağmurlu İstanbul gecelerinde o baştan ayağa sen olan evimde kaderimle kıyasıya yaşamayı da öğrendim, sevgili... 
O zamansız unutuluşun ardından yeniden hatırlanmanın sevinci, seni paylaşmaya boyun eğmenin ve hep gizliliğin gölgesinde kalacak olmanın acısına büründü. Uykunda soluğunun bir başka soluğa karıştığını bilerek geçirdiğim sayısız gecelerde, gururumu parça parça bölüp aşkıma kurban verdim. O tarifsiz ağrıyı uyuşturmak için ruhumdan, kimliğimden, kadınlık onurumdan vazgeçtim. Her şeye rağmen direnebilmek için kendimden vazgeçtim. Geriye dönüş kapılarını sonsuza kadar kapatmış oldum böylece. Ruhumdan kendimi kovup, tüm hücrelerime sadece aşkını yerleştirdim. İşte o andan itibaren, sensizlik artık bensizlik oldu sevgili...
Nasıl da telaşlı, nasıl da soluk soluğa yaşardık o kaçamak anları... Aşkımızın en karanlık, en gerçek, ama en yoğun anlarıymış onlar... Sensiz geçen gecelerde yüreğimde biriken kıskançlığın, öfkenin, kırgınlığın ve hasretin hummalı karanlığı, sana kavuştuğum anlarda sevinçten çıldırmanın eşiğinde tarifsiz bir hazza dönüşürdü... Nasıl da ateşliydi sevişmelerimiz... Sana yeniden dokunmak, sanki bulutlara öpücükler kondurmak gibiydi... Huzurla huzursuzluk, hasret ve kavuşma, aşk ve öfke, merhamet ve acımasızlık, kırgınlık ve bağışlama her şey ama her şey sevgimizin taşkın sularında birbirine karışırdı. İki kalbin bir ömre sığdırabileceği tüm duyguları biz o kısacık anlarda soluk soluğa yaşardık...
Sonra hayatını değiştirdin. Yeniden özgürlüğüne kavuştun. Ve bu ilişki bir kez daha biçim değiştirdi. Yıllardır bir savruluş halinde aramızdan akıp giden aşkımız, nihayet dingin, doygun ve emin bir sığınak bulmuştu kendine. O savruk yıllar bile koparamamıştı ya bizi birbirimizden, artık hiçbir şey bu aşkı yıkamazdı. İhanetlerin, unutuluşun, hayatın sınavından geçmişti aşkımız. Tam da birbirimizi hayattan çok uzakta, dokunulmaz bir boyutta sevdiğimize inanmaya başlamışken, dudaklarından dökülen o lanetli cümle korkularımı yeniden uyandırdı, geçmişi zamandan koparıp aramıza soktu yeniden: 'Varlığın artık bana acı vermiyor...'
Ah sevgilim, ayrılık trenini çoktan kaçırmadık mı biz? Bulup bulup kaybetme oyunlarını çoktan tüketmedik mi? O dünyevi aşk oyunlarından, kıskandırmalardan, kaçamaklardan çoktan vazgeçmedik mi? Birbirimizi en ağır ihanetlerde sınamadık mı? Anlamadın mı artık, varlığım sana acı vermek için değil... Sadece seni sevmek için yaşadım ben! 
Senin için bir ilişkide girilebilecek bütün kimliklere bürünmedim mi? Önce aşkla değil kalbinin boşluğuyla tutunduğun bir can yoldaşıydım... Yüreğin bir başkasına kapılarını açtığında hayatından dışlanıp unuttuğun oldum sonra... Başka hayatlarda, başka ilişkilerde seni unutmaya çalışırken, belki de aslında sadece seni ararken kıskançlıktan deliye döndüğün oldum... Kalbime geri dönmek istediğinde gururumun gemilerini yakıp, metresin oldum... Vicdanın oldum senin... Merhametin oldum... Pişmanlığın oldum... Hazzın en sıradışı boyutlarını seninle paylaşan fahişen oldum... Arkadaşın oldum... Kardeşin oldum... Sevgilin oldum... Söylesene kaç kez biçim değiştirdi bu ilişki? Kaç kez kimlik değiştirdim seni sevebilmek için... 
Anlamadın mı artık, varlığım sana acı vermek için değil. Sadece seni sevebilmek için yaşadım ben... Hala seninle geçireceğim anların telaşıyla tüketir gibi yaşıyorum sensiz geçen günlerimi. Yıllar geçti, hala seni görecek olmanın kalp çarpıntılarıyla, yalnız senin için giyiniyorum en güzel giysilerimi. Sen güzel bulasın diye geçiyorum aynaların karşısına. 
Seninle geçen zaman bir daha tekrarı olmayan, doğaçlama bir melodi gibi benim için... Sanki birlikte yazılmış kaderimizin sayılı dakikalarından an çalıyorum. Öylece karşında oturup seni seyretmeyi, sana yemek hazırlamayı, seninle sohbet etmeyi, dostlarını ağırlamayı, seninle birlikte uyumayı, yani paylaştığımız ne varsa hepsini bir daha asla okuyamayacağım bir şiiri kelime kelime içime sindirir gibi, soluk soluğa hissederek yaşıyorum... Öyle birikmişsin ki içimde... Seni yaşamakla tüketmem, seni sıradanlaştırmam mümkün değil. İçime çektikçe çoğalıyorsun...
Şimdi varlığım her geçen dakika daha da daralan gizli bir çember örüyor etrafına. Her geçen gün biraz daha uzaklaşıyor, biraz daha kanıksıyorsun beni... O peşini bırakmayan yaralı geçmişin aramıza korku duvarları örüyor. Hayatını tüm kalbimle kucakladığımı hissettiğim anda ansızın yüzünde beliren o eski kaygıların alıp seni benden çok uzaklara, derinlere, yalnızlık kuyularına sürüklüyor. Yeni isimler, yeni aşk öyküleri, başka yüzler, başka bedenlerle kaçış planları yapıyorsun kendine... Gece ansızın seni uyandıran, kolunu başımın altından çeken, seni yatağın ucuna kadar götüren, uykunu bölüp ayağa kaldıran ve bana hep o aynı soruyu sorduran bu korkular değil mi...: 'Sevgilim nereye gidiyorsun? '
Sevgilim nereye gidiyorsun? Orada ne var? Benliğini kıstırdığın duvarların arkasında soğuk, uçsuz bucaksız bir yalnızlıktan başka ne var? Neden kaçıyorsun? Neden bu aşkı sonsuzluğa, özgürlüğe, daha önce hiç yaşamadığın sınırsızlığa bir kapı olarak görmüyorsun? Ben senden gitme ihtimalini hiçbir zaman çalmaya yeltenmedim ki... Sevgim seni tüketmek değil, çoğaltmak içindi... Sevgim dünyanın yaşanılası bir yer olduğuna inanman, inanmamız içindi... Yüreğimizin çok derinlerinde yaşayan o iki masum çocuğun soluk alabilmesi için bir gökyüzüydü sevgim... Ben senin kanatlarını hiçbir zaman çalmadım ki... 
Öyle çok reddedildim ki, öyle çok unutuldum ki senin tarafından, sensiz kalmak yüreğimi ezen tek korku artık. Öyle ki hayatım yalnız bir korku halinde ayakta duruyor şimdi... Korkumu gerçeğe büründürdüğün anda yıkılıp gideceğim. Her şeyi tükettim. Hayata tutunmak adına ne varsa her şeyi yaktım seni sevebilmek için... Tüm sabrımı, kendime ve insanlara güvenimi, sevginin hayatın tek harcı olduğuna olan inancımı... Artık senden başkasına verecek enerjim, sevgim ve hayatla hesaplaşacak bir benliğim kalmadı. Geriye dönüp sığınacak bir kendim kalmadı...
Şimdi bana varlığımın sana acı vermediğini söylüyorsun. Gitmemi istiyorsun, sonra yeniden gelmemi... Ve sonra yeniden gitmemi... Beni sensizliğin o dipsiz çukuruna önce sarkıtıp, sonra yeniden gün ışığına çıkarıyorsun. Sevgimi, yokluğumu hissettiğin yerde bulmak istiyorsun. Aşkımın benliğini ve hayatını ele geçirmesinden duyduğun o sebepsiz korkuyu yenmek için, bana seninleyken tekrarı olmayan bir şiiri hatırlatan zamanın, sana benimleyken gösterdiği monoton ve tüketici yüzünü yok etmek için oynadığın bir oyun bu belki de... Beni deliliğin sürgünlerine yollayıp, sonra yeniden kalbine çağırıyorsun. 
Korkuyu beklemenin telaşı korkunun kendisinden çok daha ürkütücü biliyor musun? İşte bu yüzden sensizliğin karanlık kuyusuna kendi ellerimle bırakıyorum kaderimi. Korkuyu beklemekten vazgeçiyorum, ama asla seni sevmekten değil, sevgili... Sana veda etmeden kayboluşa karışmam da aslında sadece bunun için... 
Madem varlığım acı vermiyor sana, madem ki ancak yokluğumda sevgimi hissedebiliyorsun, öyleyse yokluğumla kal sevgili... Madem ki yokluğumla daha mutlusun, o halde yokluk benim bu aşk için büründüğüm son kimlik olsun...



Söylemiştim sana, aşk benim kurtuluşum, soluğum, özgürlüğümdür, diye. Bu sıradan, bu bayağı hayattan, bu günlük, bu insanı haysiyetsiz bırakan korku ve kaygılardan, hesaplardan, kendimi korumak için girdiğim rollerden, baskılardan, aşkımla çıkabilirim ancak; aşk benim için ya hep ya hiçtir, diye. 
Çünkü ben sizler gibi olamadım bir türlü.
Sizler çok “duygusalsınız! ” Hormonlarınızın size her mevsim oynadığı küçük oyunlara kapılıp âşık olduğunuza inanıyor ve hemen kapılıp gidiyorsunuz; ya da sizler aşk diye birbirinizi kulllanarak hayatın sizde açtığı yaraları iyileştiriyor, yıpranmış benliklerinizi onarıyorsunuz. Sonra da geçip giden yazların ardından ve güçlenmiş egolarınızla hesaplı ve korunaklı ilişkilerinize geri dönüyorsunuz. Beraberliklerinizin ya da aşk sandıklarınızın ardında hep bir dönüş kapınız açık sizin. Sizler mevsimlik aşklarınızdan geriye olduğunuz gibi geri dönersiniz. Bense çıktığım yolculuktan sakatlanmış olarak dönerim! Hiçliğe... ve bir kez daha ölmüş olarak. Tıpkı seninle yaşadıklarımdan sonra hissettiğim gibi... Söylemiştim, sana duyduğum aşk, içimde derin ve ölümüne bir kök saldı diye. Sense benimleyken hayatın sende açtığı yaraları iyileştirmiş, yıpranmış benliğini onarmış, kırgınlıklarını, korkularını, zaaflarını bana yüklemiş, sana güven veren, korunaklı ilişkine geri dönmüştün. O kötü enerjini geçirdiğin sahipsiz bir toprak olmuştum sana...
Onu sevdiğimi anladım, ona dönmeliyim, demiştin. Şimdi benim kanımla yeniden güçleniyor ilişkiniz. Şimdi ona okuduğun, ama benim sana yazdığım aşk şiirleriyle, öyküler ve yenidendoğuş efsaneleriyle besleniyor yakınlığınız. Şimdi ilişkinize benim çaresizliğim, itilmişliğim heyecan katıyor. Benden sevgini esirgeyerek, beni ölümün kucağına bırakarak ona döndün. Ne farkı var öyleyse beraberliklerinizin, ilişkilerinizin bu aşağılık, bu adaletsiz, bu esaret dolu hayattan? İlişkiniz benim safdışı edilmemle taçlanıyor şimdi... Safdışı etmek! .. Bu hayatı ne güzel özetliyor! ..
Bilmeni isterim, sandığın gibi sadece kadınlar aşkla seviştikleri erkeklere bağlanmaz, kimi erkekler de aşkla seviştikleri kadınlara bağlanırlar. Savruk yılların soldurduğu bedenimin şimdi sana umutsuzca bağlandığı gibi...
Uzun süre sana âşık olmamak için direndim. Sonra bu direnmeye daha fazla dayanamayacağımı anlayınca açtım kapılarımı. Ve kendimi hiç korumadan yaşamaya başladım seninle. Çünkü buydu benim için aşkın doğası. Kimse kendini korumaz. Ya hep ya hiçtir aşk. Ve aşkta yarın yoktur. Birlikte yolculuğa başlanır: İçerilere, kalplere, çocukluğa. Şefkatin ve sevginin esirgendiği günlere. Sonra o sevinçli ıstıraba... Bense sana inanmış, kalplerimize bu yolculuğu yaparken seni yanımda sanmıştım. Oysa sen benimle bu yolculuğa çıkarken ardında hep açık bir kapı bırakmıştın; kaybolmamak ve çok acı çekmemek için ve sonra güvenli, korunaklı ilişkine geri dönebilmek için. Oysa sevgili, böylesi yolculuklara çıkarken geriye bakılmaz, tereddütlere düşülmez... Yitirmeyi ve çok acı çekmeyi göze almadan kimse kurtulamaz bu adaletsiz hayattan, bu sefil esaretten... Kimse gerçekten âşık olamaz.
Ben yitirmeyi ve çok acı çekmeyi göze aldığım bu yolculukta, bu inancımın coşkusunu yeniden yaşamak için her defasında gözlerine bakmıştım. Yazık, görememişim, gözlerinin birinde kamera varmış! ..
Şimdi sen hiçliğe bıraktın beni. Ben bu hiçliğin içinden çıkıp çok güç de olsa varlığımı, yani özgürlüğü yeniden bulabilirim. Ya sen sevgili, gözünden hiç çıkarmadığın o kamerayla ve çok acı çekmekten ve yitirmekten hep korkarak yaşarsan nasıl kurtulacaksın bu esaretten, bu adaletsiz dünyadan? ..



Trafik kazasında sevgilisini kaybetmiş birinin televizyon muhabiriyle konuşmasını seyrediyordum. Öylesine doğal, öylesine sıradan bir şeymiş gibi anlatıyordu ki sevgilisinin ölümünü, sanki üzerinden büyük bir yük kalkmış, rahatlamış gibiydi. Gözlerindeki o donuk pırıltıda ölen sevgilisini çoktan unuttuğu, asıl önemli olanın kendisi, kendi varlığı olduğu anlaşılıyordu... O ayaktaydı, o yaşıyordu, o iyiydi... Sevgilisi için, sanki onu hiç tanımıyormuş gibi bir ifadeyle; O artık içimde yaşayacak, diyordu, sonsuza dek içimde yaşayacak...
Kamera üzeri beyaz bir çarşafla örtülü olan ölüyü yakın plan göstermeye başlayınca bütün benliğimi derin bir sızı kapladı. Beyaz çarşafın altında hareketsiz yatan o insana sımsıkı sarılmak istedim... Sanki bendim orada yatan. Anlatacakları eksik kalmış, yaraları öylece açıkta, kapatılmadan; kim olduğunu anlatamadan susmak zorunda kalmıştı... Artık onun öyküsünü başkaları anlatacaktı... Onun anlatılan, hakkında söylenilen hiçbir şeye müdahale etme hakkı yoktu... Sonsuza dek susturulmuştu. Ölümden bile daha acı bir gerçekti bu. Ölümden bile adaletsiz...
Çoğu kez ölümün bu hayattan bir kurtuluş olduğunu sanırdım. Ama değilmiş, anladım. İnsanın asıl öyküsünü anlatmadan ölmesinin, onu aslında hiç tanımayan, ama çok iyi tanıdıklarını iddia edenlerin insafına kalmasının sonsuz bir esaret olduğunu belki de ilk kez bu kadar derinden hissettim... Ve bu hissediş anından itibaren ölümle aramda korkunç bir yarış başladı... Aslında beni hiç tanımayan, ama tanıdıklarını iddia edenlerin insafına bırakmayacaktım hayatımı... Ölmeden önce öykümü anlatmalıydım. Sonsuza dek susturulmadan önce kim olduğumu bilmeliydi tanıyan, tanımayan...
Peki bu mümkün müydü... İnsan birini deliler gibi severken kim olduğunu anlayabilir miydi... Sanmıyorum, insan bu haldeyken, sadece şunu söyler: Ne oldu bana, ne oldu...
Kendisiyle ilgili bütün doğrularını kaybeder. Bir başka akışa, damarında kapkara akan bir kana teslim olur... Çünkü dört sıvı vardır insan vücudunda. Biri de sevdadır. Sevda dedikleri kara, küçük bir kan pıhtısıdır. Gelir kalbin en içteki, en gizli bir yerine saplanır kalır. Ve oradan bütün vücuda yayılır. İşte o andan itibaren kan simsiyah akmaya başlar. Buna Süveydâ, denir... İçinizde, damarlarınızda bu kan aktığı sürece artık iflah olmazsınız. Kendinizden koparsınız. Bildiğiniz bütün zamanlardan. Gerçekliğinizden, dünya görüşünüzden, beklentilerinizden... Uyku tutmaz olur geceleri. Bitkin düşüp uyuduğunuzda yine onu görürsünüz o simsiyah kana bulanmış rüyalarınızda. Uyandığınızda yine onun ismiyle uyanırsınız. Mıh gibi saplanmıştır yüzü yüzünüze... Giderek delirdiğinizi, onu aklınızdan atamazsanız mahvolup gideceğinizi, artık buna bir son vermek gerektiğini söyleseniz bile nafiledir. İçinizdeki o ses ne derse desin, siz doğru bildiğinize değil, mahvoluşunuza doğru koşarsınız. Yanlışınıza... Bütün dünyevi arzularınızdan kopmuşsunuzdur. Beklentilerinizi, umutlarınızı, ihtiyaçlarınızı kendinizi silmişsinizdir. Bütün zamanların dışına çıkmışsınızdır... Hayatınız ortalık bir yerde kalmış, siz onun tersine doğru koşmaya başlamışsınızdır... Bilirsiniz, sizin için dünyanın en yanlış insanıdır o... Gerçekte sizi sevmiyordur. Sevmeyi bırakın, kim olduğunuzu bile bilmiyordur. Aşkınızın önünde küçük düşmemek için durmadan ona kendinizi anlatmaya çalışırsınız bu yüzden. Duymaz bile. O sürekli kendisiyle meşguldür çünkü. Dünyaya nasıl baktığınızın, düşlerinizin, arzularınızın, ihtiyaçlarınızın onun gözünde hiç önemi yoktur. Sizin ayrı, farklı bir insan olduğunuzun bile farkında değildir. O dünyayı kendi zihninde taşır. Ve sizi bu dünyasının parçası kılmaya çalışır... 
Hatta siz ben ayrı birisiyim, benim umutlarım, beklentilerim, düşlerim var, dedikçe kendisini yeterince sevmemekle, uzak kalmakla suçlar... Bu yüzden durmadan incitir sizi, küçümser, aşağılar... Sevmeyi bilmemekle, bencillikle suçlar... Bunu öylesine etkili bir şekilde yapar, size bunu öylesine derinden hissettirir ki, kendinizi değil, onu haklı bulmaya başlarsınız... Onu eksik sevdiğiniz, ona yeterince kendinizi vermediğiniz için suçluluk duymaya başlarsınız... İşte o zaman damarlarınızda kan daha siyah akmaya başlar. O siyah kanda sadece onu görürsünüz. O aynada kendini seyreder.Siz durmadan aynaya bakan onu seyredersiniz... Karşıtınıza dönmüşsünüzdür.Onun gözünden kendinizi görmeye başlamışsınızdır, yargılamaya... Artık eksilmeye başlamışsınızdır. Umutlarınızı, düşlerinizi, beklentilerinizi bilinmez bir tarihe erteledikçe ona direnme gücünüzün azaldığınızı hissedersiniz... O kendini üstün gördükçe siz kendinizi küçük görürsünüz. O sizi incittikçe, küçümsedikçe ona biraz daha bağlandığınızı hissedersiniz... Ona her teslim oluşunuzda kendinizi ömrünüzden bir kez daha düşersiniz...Gelip açtığı yara sizin elinizden çıkmıştır. Yaranızın sızısı size ait değildir sanki... O yıllardır herkeslerden gizlediğiniz, gelip kimseler kanatmasın diye büyük bir çabayla üzerini örttüğünüz yaranızı sizi hiç tanımayan birine göstermiş, onun kanatmasına izin vermişsinizdir...
Artık onun elindedir yaranız. Onun insafındadır...
Hayatınızın onun elinde mahvoluşuna durmadan anlamlar yüklemeye çalışırsınız... Bugüne dek kimse değil, bir tek o yaranızı kanattığına göre onunla aranızda mutlaka büyülü bir bağ vardır. Kaderinizdir o sizin... Kendinizde yıllardır eksik bulduğunuz, yanlış bulduğunuz ne varsa o tamamlayacaktır.O büyük boşluğunuzu o kapatacaktır... O iflah olmaz can sıkıntınızı, o nereye gitseniz, kimle olsanız, burası olmak istediğim yer değil, bu o kişi değil, dediğiniz yerde çıkmıştır karşınıza...Bir duvarın dibinde sıkışıp kalmışlığınızı, bir türlü ilerlemeyen zamanınızı o çıkartacaktır sonsuz bir açıklığa, yolunuzu enginlere o açacaktır...
Yarayı o açtığına göre yaranızın anlamını, tedavisini bir tek o biliyordur diye düşünürsünüz...
Çocukluğunuzda maruz kaldığınız haksızlıkları, acıları; sizi sevmesi gerekenlerin sevmeyip açıkta bıraktığı yerleri, yıllardır yaşadığınız onca istismarı o giderecek, o kapatacak, o silecektir...
Sizi sevmesi gerekenlerden zamanında alamadığınız ne varsa cömert bir anne gibi o size verecektir...
İçinizde yıllardır gizlediğiniz hayal kırıklıkları onunla açığa çıkmıştır... Onunla açığa çıkmış hayal kırıklıklarınızı ona duyduğunuz sevgi zannedersiniz.. Size uyguladığı her şiddeti aşkının ne kadar derin olduğuna, sizi ne kadar yoğun sevdiğine yorarsınız...
Siz onu ne kadar sevmeye çalışırsanız çalışın onun gözünde hep yetersiz kalacaktır... Sevdiğinizi ne kadar kanıtlamaya uğraşırsanız uğraşın, o yine de sevmeyi bilmediğinize inandıracaktır sizi... Bu yüzden sizi incitip küçümsedikçe onu eksik sevdiğinize yorar, durmadan bir köle gibi sevginizi kırbaçlarsınız... Ona duyduğunuz hayranlık arttıkça yaranızı daha çok kanatmasını istersiniz ondan... Onu güçlü ve cömert buldukça kendinizi güçsüz ve çaresiz bulmaya başlarsınız...
Oysa ne cömert bir annedir o, ne de sevmeyi herkesten iyi bilen büyük bir sevdalıdır...O aslında sizden daha çaresizdir, sizden daha güçsüzdür... Sevgi dediği, aşk dediği kendisine duyduğu o büyük güvensizliktir aslında... Bu büyük güvensizliği gizleyebilmek için durmadan kılıktan kılığa girer... Bazen sevgi dolu, cömert bir anne; bazen acımasız ve bencil biri olur. Önce kanatır yaralarınızı, sonra kanattığı yerleri öpüp okşamaya başlar... Birden hiç ummadığınız kadar yaklaşır size, sonsuz bağlılık vaat eder... Hep böyle olacak zannedersiniz.... Hep böyle ışıl ışıl bakacak, sizi hep anlayacak, hiç gitmeyecek...Sonra birden aşk dolu yüzü silinir, bilinmez bir uzaklığın ardından bakmaya başlar size. Sizi birkaç gün önce göklere çıkartıp yüceltirken bir anda küçümsemeye, aşağılamaya, kırıp incitmeye başlar. Sizden çok şey beklerken, sizi hayatının anlamı sayarken, birden bire size son derece kayıtsız davranır... Davranışları tutarsızlaşır, gerçekte ne isteğini anlamakta zorluk çekersiniz...
Neden böyle yaptığını, sorduğunuzda; Beni bu hale sen getirdin, beni kendinden sen uzaklaştırdın, der...
Ve artık öylesine yenilmişsinizdir ki ona, bu sözlerinin altında derin, hiç bilmediğiniz anlamlar aramaya, dahası onu haklı bulmaya ve hep olduğu gibi onu yeterince sevmediğinize; onu yitirdiğinizde sonsuza dek kimseyi sevemeyeceğinize, kimselerin de sizi sevmeyeceğine bir kez daha inandırırsınız kendinizi...
Oysa o sizi bırakıp gitmemiştir. Sizi belli bir uzaklıktan izlemekte, direncinizin ne zaman kırılacağını beklemektedir... Sizi kontrol çemberinize almış, sizi oradan gizlice seyretmektedir... Çünkü sizde açtığı yaranın farkındadır.Bu yarayla tek başına kalmanın ne denli acı verdiğini iyi bilmektedir... Çünkü kendisi de yıllardır o yarayla yaşamaktadır... Kendi yarasını başkalarının yarasını kanatarak iyileştirdiğini de...Onun da yarası ağırdır...Onun da tahammül gücü sınırlıdır aslında... Sizin ondan beklediğinizi o da sizden beklemektedir aslında: Çocukluğunda maruz kaldığı haksızlıkların, acıların; onu sevmesi gerekenlerin sevmeyip açıkta bıraktığı boşlukların, yıllardır yaşadığı istismarların bedelini size ödetmeye çalışmaktadır...
Bu yüzden sizin ona geri dönmenizi beklerken yeni kurbanlar aramaya başlamıştır çoktan... Ama siz ona direndiğiniz, ona tamamen teslim olmadığınız, ona karşı çıktığınız için unutamaz sizi... Çünkü sizi teslim almaya çalışırken farkında olmadan siz de onun yarasını derinden kanatmışsınızdır...Sizin geri dönmemek üzere gitmeniz kendisine duyduğu güvensizliği daha da büyütecektir...
Zaten siz biraz güçlü olsanız, yaranızı asla onun kapatamayacağını anlayıp kendinize geri dönmeye başlasanız hiç beklemediğiniz anda karşınıza çıkacak, yine size o cömert anne yüzüyle bakacak; Hadi kaldığımız yerden devam edelim, yitirmeyelim bu aşkı diyecektir... Ama her defasında önce sizin direnciniz kırılır; arasa dersiniz, dönüp gelse, gelse de açtığı bu yarayı kapatsa... Sizle konuşmasa da, sizden uzakta olsa da bunları söylediğinizi hisseder...Çünkü sizin yaranız ne zaman sızlasa, onun da yarası sızlar... Çünkü onun isteklerine tamamen boyun eğmediğiniz, zaman zaman geri çekildiğiniz için benlikleriniz çoktan birbirine kaynaşmıştır... Sizin vücudunuz onun vücudu, onun vücudu sizin vücudunuz olmuştur.... Yaralar birbirine karışmıştır... Sızılar birbirine...
Ve o ölümcül dans yeniden başlar. O uzaklaşmasın, kanattığı yaranızla birlikte sizi öylece terk edip bırakıp gitmesin, diye elinizdeki son umutlarınızı, son beklentilerinizi, düşlerinizi onu geri çağırmak için harcarsınız... Onun geri gelmesi için bütün varlığınızı ona adamaya başlarsınız... Kendinizi bir kez daha siler, ömrünüzden düşebildiğiniz kadar düşmeyi göze alırsınız...Öyle ki o yine geri döndüğünde artık sizden bir şey kalmamış olur size... Çünkü ancak öyle geri gelir o... Hayatınızın kontrolünü tamamen eline geçirmek için geri gelir... Artık siz ondan ayrı birisi değil, onun bir parçası haline gelmişsinizdir. Sizi böylesine derinden seven biriyle çatışmanın anlamsız olduğunu düşünürsünüz... Hiç direnmeden hayatınızın kontrolünü onun eline bırakırsınız... Artık sizi istediği gibi acıtır, kırıp incitir. Sizin benliğinizi kendi benliğinin içine almıştır.Mahremiyetinizin, özelinizin onun ve sizin için artık hiçbir anlamı kalmamıştır... Hem sizi bu denli seven birinden ayrı, özel, gizli neyiniz olabilir ki... Telefonunuza gelen mesajlarınızı kontrol eder, mektuplarınızı açar, kimle görüşüp görüşmeyeceğinizi o tayin eder... Gönderilmiş maillerinize bakar... Bütün kapılarınızın, bütün çekmecelerinizin anahtarlarını alır sizden...Ona verdiğiniz benliğinizin, kişiliğinizin anahtarlarının yanında kapılarınızın, çekmecelerinizin anahtarlarını vermişsiniz, çok mudur? ...
Artık istediği olmuştur. O derin güvensizliğini sizin teslimiyetinizle kapatmış; o itaatkar, o hayran bakışlarınızda kendi yarasını sarmıştır... Hiçbir direnç görmeden içine almıştır sizi... Onun için hiçbir anlamı yoktur varlığınızın... İçindeki o büyük boşlukta kaybolmuşsunuzdur... Artık gönül rahatlığıyla ve arkasına bir daha hiç bakmadan terk edip gider... Sizi soranlara da, tıpkı o trafik kazasında sevgilisi ölmüş insan gibi, gözlerindeki o donuk parıltıyla; aslında onu hiç tanımamışım, der...
Belki de ilk kez doğruyu söyler... Kendisini bunca yıldır nasıl tanımadıysa sizi de gerçekte hiç tanımamış, dahası tanımak için hiç uğraşmamıştır... Çünkü bu dünyada kendisinden, o büyük boşluğundan başka kimse yoktur onun için... Bu yüzden onun için katlanılan hiçbir acı, ona yapılan hiçbir iyilik iz bırakmaz onda...
Sizse onun açtığı yarayla bir başınıza kalırsınız... Üstelik eskisinden daha çaresiz, daha güçsüz... Onunla birlikteyken durmadan kırbaçladığınız sevginizle kan içinde kalırsınız...
Daha da ıssız, daha da anlamsız bir dünyada kalırsınız...Yaranız süveydâyla, o simsiyah kan pıhtısıyla hala kanayıp durduğu, bıraktığı sızı hala acıttığı için kimseleri sevemeden, bir hayalet gibi kalırsınız...Yaranızı kanatıp gitmiştir işte... O açılan yaranın hayatınızın kara kutusu olduğunu, bütün hakikatinizin, doğrularınızın ve yanlışlarınızın o yarada yattığını bildiğiniz için onun bıraktığı yerden siz yaranızı hala kanatmaya devam edersiniz... Bu karşılıksız aşkın lanetini tek başınıza üstlenirsiniz...
O ise içine alıp öldürdüğü için sizi unutup gitmiştir çoktan... Ölmemek için öldürmüştür sizi kafasında... Çünkü artık ondan ayrı, ondan farklı bir kişiliğiniz, varlığınız kalmamıştır... Aynadaki yüzünü, içindeki boşluğu haklı çıkartacak başka kurbanlara ihtiyacı vardır onun..
Ama siz ona hep yaşatırsınız içinde... Ölmesini ya da kalbinizde unutulup gitmesine bir türlü izin vermezsiniz... Çektirdiği acıların, verdiği eziyetlerin hesabını sormak, intikam almak için değil...
Kimseler değil, neden sizin için dünyanın en yanlış insanı olan o açmıştı yaranızı, işte bir gün bunu anlayabilmek için hep yaşamasını istersiniz onun...
Ve bunu anladıktan sonra, onda kalmış öykünüzü, onda kalmış aşkınızı geri alabilmek için onun hep yaşamasını istersiniz...



Dayanamadın, çıktın artık
seni sakladıgım derinliklerden
ışık yagıyor, şimdi mutlu yagmurlar
kan sızan tebessüme...
Öyle yitiksin ki
alıp götürebilirmisin beni ve hayatımı
ardımızda ne bu akşam
ne de kan sızan tebessümün...



Karşılıksız aşkının zehrini taşıyordu bana 
Kokusu sinmişti inatçı ruhuma, kitalarıma, ellerime... 
Öyle çok öpüşürdük ki, 
Ağzının tadıyla yerdim yemeklerimi... 
Öylesine inanıyordu ki dünyadaki son aşkla beni sevdiğine, 
Bir gün ansızın korkunç bir özlem duymaya başlamıştım 
Kim olduğunu bilmediğim birine... 
Şimdi ağzımda karşılıksız aşkın o aç tadı... 
Karşımda o... 
Yine hüzünlü, yine yenik... 
Ama eşitiz artık, 
Damarlarımızda karşılıkız aşkın o zehirli kanı...



Biz seninle hep bayağılıktan kaçtık... Sıradan, basit, gündelik olandan. Küçük mutlulukları, hayatın içindeki o kanaatkar doyumları değil, hep trajediyi aradık. Mükemmeli... Biz seninle hep kusursuzluğu aradık. 
Bizi birbirimize yakınlaştıran ne varsa hep kutsaldı, özeldi, ayrıcalıklıydı. İlişkimizden aslında ikimize de ait olmayan, kutsal ve kusursuz bir imge yarattık. Hayatımızda eksik kalmış ne varsa, o yarım kalmış tutkularımızı o yaralı arzularımızı, eksik çocukluğumuza ait ve içtenlikle koruyamadığımız bütün duygularımızı bu imgeye ödünç verdik. Artık yaşayan gerçek kişiliklerimiz değil, sanki bu kutsal, bu kusursuz imgeydi. 
Bu imge lekelenmesin, bu düş bozulmasın diye öyle çok şey gizlerdim ki senden. İçim ürperirdi böyle anlarda, kendimden çok uzak bir yere çekilirdim sanki, bilinmezliğe... Aramızda öyle çok tanımlanmamış anlar, öyle kopuk, öyle başıboş duygular, bana o denli ait olduğu halde nasıl anlatacağımı bilemediğim öylesine derin savruluşlarım vardı ki...
Yarattığımız ve aşk adını verdiğimiz bu kutsal imgeye sadık kalabilmek için kendime karşı sadakatsiz davranıyordum. 
Seninle yanyana uzanırdık, dünyanın dışındaki yaz bahçelerinde, o gerçekdışı mevsimlerin kıyılarında... Üzüntülerimiz, içimizdeki yaralar yanyana dururdu öyle. Bizden çok bu yaralar özlerdi birbirini, o kimsesiz üzüntülerimiz...
İçimdeki yaram senin yaranı özledikçe ruhumun gurbetlerinde daha çok hissederdim kendimi... Asıl çektiğim acı buydu aslında, yanındayken kendimi yine de senden çok uzaklarda hissetmemdi. 
Farkederdin sürükleniş suskunluklarımı. Böyle anlarda zamanı durdurmak isterdin. Zamanı dondurdukça içimizdeki boşlukların kapanacağını, o gizli ürpertilerin dineceğini, tanımlanmamış anların ve o kopuk, o başıboş duyguların tanımlanacağını, savrulmaların biteceğini düşünürdün. Zamanı dondurunca hep iyi ve mükemmel insanlar olarak kalacağımızı sanırdın. Hayata bu donmuş zamandan, bu mağrur ve korunaklı kristalin ardından bakınca hiç kirlenmeden ve ebedi bir saflık halinde yaşayacağımızı hayal ederdin. 
Oysa ne zamandan kopabiliyor, ne de hayattan gizlenebiliyorduk. Biz zamandan kopmak istedikçe zaman bizi daha çok acıtıyor; hayattan gizlendikçe o kendisini daha çok hatırlatıyordu. Hayattan ve kendimizden korktukça kendimizi aşkın kutsal acısına kapatıyorduk. Hayat acı verdikçe biz o kutsal, o ayrıcalıklı kıldığımız acımıza daha bir sarılıyorduk. Bu kutsal ıstırap bizi hayattan korurken başkalarından üstün kılıyordu. 
Oysa kutsallık hiç saf değildir sevgili; gücünü zayıfların kanından alır. Mükemmellik, kaybedeni çok, anlamsız ve haksız bir yarıştır. Saflığın içinde birçok günah gizlidir. Ben bu kutsal aşkın kan kaybeden zayıfıydım işte. Bu kötü yarışta hep kaybedendim. Saflıktı benden istediğin, ama saklayamazdım kendimden, içimde birçok günah gizliydi. Ben kaybettikçe yarattığımız o kutsal imge sana ait oldu. Ben günahı kabullendikçe kusursuz ve mükemmel olan sen oldun. Oysa kendisini diğer insanlardan biraz olsun farklı ve özel sayan her insana zor gelir hayatın o basit, o sıradan dertleri, doğal acıları, lekelenmiş tutkuları. Böyle insanlar ya kutsal olmaya soyunurlar, ya da kutsal birine adarlar kendilerini. Hayatın içinde çırılçıplak varolmak gururunu incitir böyle insanların. Gerçek bayağı gelir. Mükemmelin kölesi olmak, hayatın sıradanlığını yaşamaktan daha gözalıcıdır çoğu kez. Kendi sıradanlığından tiksinince hayallerinde yarattıkları gerçekdışı bir trajediye sığınırlar. 
Başta bende böyleydim. O dokunulmaz güzelliğini, o ulaşılmaz kutsallığını gördükçe sıradanlığımdan tiksiniyordum ve yaşadığım gerçek giderek daha çok bayağı geliyordu bana. Sıradan biri olmaktansa, mükemmelin kölesi olmak istiyordum. Bildiğim ve bilmediğim bütün zaaflarımı gizleyip, bu trajedinin cesur ve ölümsüz kahramanı olmak istiyordum. 
Oysa gerçek hiç böyle değildi. Sadece seni yitirmekten korkuyordum. Çünkü sen özlediğim herşeydin. Mükemmeldin, kusursuzdun, sıradanlığı aşmıştın, en önemlisi kutsaldın. Sana ulaşmam, seni etkilemem için yaşadığım herşeyi inkar etmem gerekti bu yüzden. Hiç olmadığım kadar iyi, hiç olmadığım kadar ince, hiç olmadığım kadar derin gözükmem gerekiyordu. Hissetmediğim şeyleri hissediyormuş gibi gözükmem gerekiyordu. 
O kutsal güzelliğin benden herşeyimi istiyordu. Oysa ben o herşeyim neydi bilmiyordum ki... Tamamlanmamış, eksik bir varlıktım. Tıpkı hayat gibiydim. İstediğin şeyleri verebilmem için hissetmediğim şeyleri hissediyor gibi söylemem gerekiyordu. 
O kutsal aşk için sana yalan da söyledim. Seni yitirmemek içinde hepsi. En zor, en gizli, en iflah olmaz yaralarımı gizleyerek anlattım sana kendimi. Seni kazanırsam bu yaralarımdan kurtulurum sanıyordum. Oysa sen o dokunulmaz güzelliğine, o ulaşılmaz kutsallığına sığındıkça hayattan gizlenirken, ben sana ulaşmaya çalıştıkça kendi hayatımdan, kendi gerçekliğimden daha geriye, daha aşağıya düşüyordum. İkimiz de kendi gurbetimizde yaşıyorduk oysa. Ne yapsak, ne etsek kendimizi özlüyorduk. Yaşadığımız acı hayatlarımız gibi gerçekdışıydı. Ama acıydı sonuçta...
Sen hayatın bayağılığından kaçıyordun, bense kendimden. Ama buluştuğumuz yer aynı acıydı. Bizi hayattan kopartan, bizi hiç ummadığımız kadar bencil kılan bir acıydı bu. Ve hayatla sınanmayan bu içe dönük acı bizi hep yüzeyde tutuyordu. Çünkü en derinde yatan gerçeğimize insek ne olacağımızı bilmiyorduk. Oysa belki çıldıracak, belki de gerçekten değişecektik. Tabiatımız değişecekti. Oysa biz kendimizi kutsala adadıkça, mükemmelin, kusursuzluğun peşinden koştukça, hayat bize dokunmadan, içimize hiç sızmadan geçip gidiyordu uzaklara. Tıpkı bize dokunmadan geçip giden hayat gibi. Aslında biz de birbirimize dokunmadan geçip gidiyorduk. 
Sana taptığımı söylüyordum, ama seni gerçekten tanımıyordum. Sen beni hayatın bayağılığından, sıradanlığından yanına çağırıyordun, ama aslında beni pek tanımıyordun. Bu yüzden inanmıyordum yaşadığımız hiçbir şeye. Bizi başkalarından üstün kıldığını sandığımız bu acının hayatta bir karşılığı yoktu, inan...
Seni unutmam mümkün değil, ama ben geldiğim yere geri dönüyorum. Bu kusursuzluk senin olsun. Birgün kendimi inkar etmeye karar verirsem bunu sadece kendim için yapmalıyım: Mükemmellik senin olsun. Sana herşeyimi vermemi istiyorsun. Oysa ne seni, ne de kendimi tanıyorum: Kutsallık senin olsun. Bu aşk beni tutuk, ezik, korkak biri yaptı. Seni biraz olsun etkileyebilmek için yaptığım bütün fedakarlıkların, hayatımın en büyük bencillikleri olduğunu anladığım an kendimden kaçıp kurtulmak istedim. 
O an anladım ki, fırından aldığım ekmeğin sıcaklığı bu aşktan daha kutsaldı. Yüzümü ısıtan mütevazi güneş, evlerine ekmek götürdüğüm çocukların sevinci, çay bardaklarındaki kaşık sesi daha kutsaldı. O küçük mutluluklar, o eksik, o kanaatkar doyumlar daha kutsaldı...
Evet, hayat karanlık, bayağı, acımasız, kirli, sıradan, incitici; ama gerçek sevgili... Ona dokunabiliyorsun. Ama ben senin kutsal ve mükemmel saydığın hiçbir şeye ulaşamadım. Sana ulaşamadığım için duyduğum kaygı ve pişmanlıklar da bana ait değildi. Çektiğim acıysa yıllardır sakladığım yaraları biraz daha gizlemeye yarıyordu. Oysa hayat çok basit sevgili... Bunu bir anlayabilsek herşey çok farklı olacak. Ve hayatın o basitliği içinde saklı derinliği, vazgeçilmezliği...
Artık kutsal olan hiçbir şeye inanmadığım için daha berrak ve açık görüyorum çarşıdan eli boş dönenleri... Şehirleri hızla saran açlar ordusunu... Dünyayla aramdaki o sahte acıları ortadan kaldırdığım için tanık oluyorum herşeye: İşte dün gece TEM karayolunda bir travestiyi daha ezip geçti; sürücüsü karanlık ve sarhoş bir araba... İzmir'de bir kafeteryada garsonluk yapan Dersim'li Gökhan bugün, tıpkı dün ve önceki günlerde olduğu gibi tam onbeş saat ayakta servis yapacak müşterilere ve onca yorgunluktan sonra evine döndüğünde, Jack London gibi sabah dek ezilen insanların öyküsünü yazacak. Eskiden olsa çok romantik gelirdi bu gencin hali bana. Ama değil, çok sert, çok acımasız bir hayatı var; ama yine de gözlerinden o sımsıcak gülümsemesi hiç eksik olmuyor. 
Yıllardır görmediğim üniversiteden bir arkadaşımın matbaasına uğradım geçenlerde. Devrimci bir belediye başkanının afişiyle aynı makinede bastığı porno dergileri kurusunlar diye birlikte ipe asıyordu. Bunu yaparken de bütün içtenliğiyle, bu düzeni değiştirmeliyiz arkadaş, diyordu. 
Cezaevindeki çocukları için direniş yaptıklarından karakola götürülüp gözaltına aldıkları yaşlı anneleri polis gecenin bir yarısı sokağa bırakıyor. Ceplerinde neredeyse hiç para olmadığından şehrin çok uzağında olan evlerine gitmek için yürümekten başka çareleri yok bu çilekeş kadınların. Neredeyse sabaha dek yürüyecek olan bu yaşlı kadınların çektiklerini mutlaka içimizde hissetmezsek yaşadığımız hayatın hiçbir anlamı olmaz. Çünkü çoğu kez biz farketmesek de bu hayatta acı tek... Istırap tek... Aşk ve iyilik tek bir yerden akıyor kalplerimize...
Aynı saatlerde başka bir yerde, yaşlı ve eşcinsel bir tiyatrocu iki kimsesiz sokak çocuğunu zorla evine götürmek istiyor; onunla birlikte olurlarsa çok para vereceğini iddia ediyor. Evet, hayat hiç romantik değil; ama yargılamadan önce onu anlamalıyız sonuna dek... Belki de tam bu sırada lekesiz bir aşkı özleyen ve yalnızlığın o korkunç kaderiyle boğuşan Serpil öğretmeni çalıştığı kasabada, çocuklarını okuttuğu adamlar telefonla arayıp, yanına gelelim mi, boş musun, diye taciz ediyorlardır. 
Asıl trajedi hayatın ta kendisi sevgili...
Hayat karanlık, acımasız, bayağı ve kirli; ama bizim erdem sayıp abarttığımız duygusallıklardan, kendimizi başkalarından üstün kılmak için sığındığımız kutsallıklardan daha gerçek, daha sahici.
Yıllardır ruhumun gurbetinde yaşamaktan tükendim. Kendi yaramı görüp, ona sarılamadığım için, ondan akan kanla yıllardır zehirleniyorum. Yıllardır senin yanında, ama senden çok uzakta kalmaktan sevgim acıyor. Birlikte yarattığımız bu hayattan kopuk imgeyi bırakıp, kendime doğru yürüyorum. 
Hayatı ve seni buradan seyrediyorum. Odandasın ve tek başına dans ediyorsun....
İyilik ve sevgiyle gülümsüyorum; seni sevip hissetmem için seni sahiplenmem gerekmiyor. Oradasın ve varsın işte. Nereye gitsem içimde hissediyorum seni...
Hayatın bütün renkleri yüzünde...
Odanda tek başına dans ediyorsun...
İlk kez acı çekmeden özlüyorum seni...



Yaktın masum hırslarını geliyorsun
oysa bir bilsen, seni ona taşıyan şehir
saçını bağladığın iple bile alay ediyor
Ah! bir bilsen herkes tetikte;
sense böyle hesapsız, böyle sevinçle
Ah! bir bilsen
sadece güzelliğin tutuyor acımasızlığın
kapılarını
Yaktın masum hırslarını geliyorsun,
şehirden bir çocuk sevdin yine...



Kaçak Sevişmenle
Güneşin Doğuşunu Seyrettim
Gözlerin En İçten Yuvamdı
Şeytanın Öpücüğüydü Sabah Uykum
Adındaki Uçuruma Taptım
Adındaki Denize
Ömrüm Bitti Dedim
Aşkın Başladı
Düşerken Sana
Ve Düşerken Aşka
Gözlerindeki Israrın Peşinde
Yuvan Şeytanımı Özletti
Birimizin Uyanık Olması Gerekli
14.02.2001



Gittin ve her şey olduğu gibi duruyor bu hayatta... Her şey bıraktığın gibi... Seni tanımadan, bilmeden önce nasılsa yine öyle hazin, öyle buruk, öyle paramparça... Bir bilgeden okumuştum çok önceden: Siz bu hayatta iyi başlayıp kötü bitmeyen bir şey gördünüz mü? diyordu... İnanmamış, yırtıp atmıştım o kitabı. Meğer ne haklıymış.Bu hayatta iyi başlayıp kötü bitmeyen hiçbir şey yokmuş... Haklıymış, kimse düzeltemezmiş bu hayatın adaletsizliğini... Oysa her büyümemiş insan gibi inanmıştım yaşadığım bu aşkın dünyanın ilk aşkı olduğuna, bu aşkın bütün çağların aşkı olduğuna... Bu aşkın biz istersek dünyanın bütün adaletsizliklerini düzeltebileceğine inanmıştım... 
Ne kadar çocukmuşum. Meğerse bu hayatın bütün adaletsizlikleri bizim aşkımızdan başlayıp yayılmış her yere... 
Gittin ve her şey olduğu gibi duruyor bu hayatta... Kırgın ve gücenik anneler yine çocuklarını özlüyor. Yine onların arkalarından boşluğa el sallıyorlar.Yine mahkumlar üşüyor... Yoksullar eskisinden daha çok acı çekiyor yine... İnsanlar ilerliyor sansın, herşey başladığı yere geri dönüyor... Mevsimler senin o durmadan üşüdüğün kış mevsimine doğru dönüyor... Yaza, yaz mutluluklarına kanmıştın, işte kış yine geldi...
Peki, kim ısıtacak şimdi seni... Ben ki seni ısıtırken, senin üşümenden hiç bitmeyecek, hep sürecek bir yaz hayal ederdim. İçinin ürpermesinden hiç lekelenmeyecek bir mutluluk yaratmayı düşlerdim... 
Seni ısıtırken gülümserdin bana... O gülümseyişinde derin sulara gömülmüş bütün aşklarımın yüzleri belirirdi usulca. O yüzlerin hepsini birden senin yüzünde görmek isterdim. Bu yüzden yorulmadan, bıkmadan, usanmadan ısıtırdım seni. Sen, tamam, yorulma, geçti üşümem, desen de, duymazdım seni. Çünkü sadece seni ısıtmak değildi isteğim... Aşklarımın sulara batmış bütün o yüzlerini senin yüzünde birer birer ortaya çıkartmaktı... Hepsini, hepsini belki de son ve ilk kez senin yüzünde yaşarken görmekti... Senin de sulara batmış aşklarının yüzlerini ortaya çıkartmak için yapardım bunu en çok... 
Ölüm saplantımı bilirdin, ama seni ısıtırken bu saplantıdan bile kurtulmuştum... Yaşadığımız bütün aşklarımızı senin yüzünde görebilmek, onları senin yüzünde öpüp koklayabilmek, onlardan senin yüzüne sarılarak özür dilemek istiyordum. Bu yüzden yaşamalıydım... Onca acıdan, onca yıkımdan sonra bu yaşama isteğim bana göre bir mucizeydi ve mucizenin sırrı sendeydi... Yüzünün ardında gizlediğin esrardaydı... O esrarın bütün bilinmezliğini üstlenmek ve bu bilinmezliğin bütün sonuçlarını ödemeye hazır hissediyordum kendimi... Bu aşktan kurtulmak istediğinde, zamanın kurallarına kapılmaya başladığında, en çok yokluğunda fark ediyordum o esrarı... 
Sana söylemiştim, ben bu dünya zamanının efendisi değilim, diye. Görünenlerle, güvencelerle, kendimi sağlama almakla ilgili beklentilerim yok, diye... Söylemiştim sana, ben sadece aşkla mümkünüm, diye... Söylemiştim sana, aşk yoksa benim için hayat bir yanılsamadan ibarettir, diye..
Söylemiştim sana, benim iki kapım var, diye. Biri doğum, biri ölümdür, diye... Doğarsın, aşkın içinden geçersin ve ölürsün... 
Buraya, bu dünyaya beni kimin gönderdiğini bilmiyorum. Böyle kırılgan, böyle savrulmaya hazır, böyle açık yaralar içinde... Kim, neden gönderir benim gibileri bu dünyaya bilmiyorum, ama oluyor işte... Birilerinin bu dünyanın haksızlıklarını, adaletsizliklerini tek başına yüklenmesi gerekiyor sanıyorum. Hayat normal yolunda aksın, binalar yükselsin, dükkanlar açılsın, alışverişler yapılsın, şehirler büyüsün, insanlar bir yerden bir yere gidip dönebilsin diye, benim gibilerin bu görevi üstlenmesi gerekiyor belki de... 
Neden ben, diye sormuyorum ne zamandır.Yazgıma asla lanet okumuyorum. Böyle olması gerekiyormuş... Bu yazgıyı değiştiremeyeceğimi biliyorum artık... 
Peki seni nasıl kabul etmeliyim, benimleyken mi, yoksa, gidişindeki o her şeyi kabullenmiş, bu hayata razı olmuş halinle mi... Seni böyle kabul etmek, senden ayrılırken çektiğim acıdan daha büyük inan. Senin sandığım insan olmadığını bilmek, senin o diğerleri gibi olduğunu bilmek ölümünü yaşamaktan daha büyük bir ıstırap. Senin benim için hiç doğmadığını, beni hiç hissetmediğini, sadece bana yazdığın o çok bilindik, o çok klişe senaryonda basit bir rol verdiğine inanmak ve onu istediğin gibi oynayamadığımda başkasına dönmen sanki hayatımı ve onca aşkı boşuna yaşamışım gibi derin bir hayal kırıklığı şimdi bana... 
Sen bu hayata sımsıkı sarılırken sadece aşkı özledin. Ama küçük, kısa bir soluklanmaya çıkıp tekrar dönecek kadar özledin... Bu hayatın can sıkıcılığından, her şeyin o çok önceden bilinip ona göre yaşanmasından, çok önceden çizilmiş çizgilerin o adaletsiz sınırlarından biraz olsun çıkıp, saçının birkaç telini yakıp yeniden kendini toparlayıp, bu kadar yeter, artık kendimi korumalıyım, diyene kadar özledin... 
Sen doğdun ve orada hayatı gördün ve ona sımsıkı sarıldın. Ölüm, diye bir kapın yok senin. Hep bu hayatın içinde sonsuza dek yaşayacağına inanıyorsun. Bu yüzden senin iyi ve korunaklı yaşaman gerekli. Yıpranmaman ve huzur içinde olman, seni hep koruyacak, geriye döndüğünde koşulsuz kabul edecek güçlü ve sağlam kapıların olmalı... Bu yüzden sen sırtını o güçlü ve sağlam kapılara dayayıp, bir gün geri döneceğine bilerek uzaktaki aşklara kibarca el sallamalı, onlar için zarifçe gözyaşı dökmelisin... Aşk diye yaşadıklarından geriye, o sağlam, o korunaklı evlerinden birine, sanki çok renkli bir panayırdan, oldukça heyecanlı gösterilerin yaşandığı bir sirkten geri döner gibi dönmelisin... 
Oysa aşk doğum ve ölüm kapısının ortasında yaşanan en hakiki geçittir. Bu geçitten geçilirken asla arkaya bakılmaz. Asla ileriye bakılmaz. Bu geçitte bütün zamanların hükmü biter. Aşkın kendi zamanı başlar. Ve bu zaman ileriye, geleceğe doğru değil, içerlere, derinlere doğru işlemeye başlar. Orada artık bu zamanın kuralları yoktur, orada bu hayatın korkuları biter, orada insan kendi yokluğundan yeni anlamlar çıkarır, hiç gitmediği yollar çıkarır... Aşkın o geçidinde bir an yüzlerce yıla bedeldir... 
Bu geçitte geçmişin ne ağır kanlı korkuları, ne de basit, çıkarcı saplantıları vardır. Bu geçitten geçerken kimse kimseye bir gelecek vaat edemez. Bu geçitte aşkın kendi zamanı, kendi büyüsü, kendi gerçekliği vardır. Çünkü aşkın bir anın da yüzlerce yıl yaşayan bir insan ne geçmişten ne de gelecekten bir şeyler ummayı aklına getirebilir... Hiç bilinmedik, hiç tadılmadık bir ateşle yanarsın orada; bütün bildiklerini, bütün öğrendiklerini unuta unuta yanarsın, içindeki o hazin ıssızlıkla birlikte, bu hayatın sana dayattığı umutlarla, bütün yanılsamalarınla birlikte, yanarsın... Nafile yanarsın... 
Ve oradan bu hayatın kurallarıyla yaşarken arayıp bulamadığın her şeyi bambaşka bir yüz ve bambaşka bir kalple bulup çıkarsın... 
Aşk yaşarken ölümü göze almaktır. Aşk bu ölümü göze alanlara gülümseyebilir ancak. Hayatında bir kez olsun bile bu ölümü göze almamış bir insan yaşamaya hiç başlamamış demektir.
Sense bana gelirken, ölümü hiçbir zaman göze alamadan çıktın yola... Bana gelirken bir gözün hep arkada, o güçlü, o sağlam kapıdaydı... Hiç düşünmediğin, hiç beklemediğin şeylerle karşılaştığında yeniden geri dönebilmek için bir gözün hep arkandaydı... Bana gelirken gözünün birinde kamera vardı... Sen hayatını sağlama alırken, aynı anda aşkın büyüsünü yaşamak istedin... 
Çokları öyle yapıyor. Ne bu hayattan vazgeçiyorlar, ne de aşkın heyecanından. Kısa, küçük, basit ve heyecanlı yolculuklar yapıp yine evlerine, korunaklı dünyalarına dönüyorlar... Hiç aç kalmamak ve hep geleceklerini garanti altına almak için... 
Oysa aç kalabilmeyi bile göze almaktır aşk... 
Bu bedeli göze alamadıkları için bir çoğu zavallı, sefil bir oyuna çevirirler aşk diye yaşadıklarını... Bu yüzden hep sığ kalır gönül dünyaları, hep fakir... Gönül dünyaları sığ kalanlar bu yüzden hayata ve paraya sımsıkı sarılırlar... Güneşten ve yıldızlardan çok paraya taparlar... Her şeyin fiyatını bilirler, ama anlamlı hiçbir şeyin değerini bilmezler..
Artık kalplerindeki esin ve ışık değildir onlara bir gün aşık olacakları umudunu veren... Ne kadar çok para biriktirirlerse; ne kadar çok mala ve mülke sahip olurlarsa o kadar çok güvenirler kalplerine... O rüyasız, ışıksız, o ziyan olmuş kalplerine... 
İşte ben yıllardır senin o rüyasız, ışıksız, o ziyan olmuş kalbini sevmişim meğer... Nasıl kendi yazgımı değiştiremiyorsam, bu yazgıyı da değiştiremem artık... Nasıl kendi yazgımı sonuna kadar yaşayacaksam, bu yanılgının yazgısını da sonuna kadar yaşayacağım... 
Bu aşkın bittiği yerden hiç ayrılmayacağım... Çünkü artık gidebilecek hiçbir yerim yok.
Bu dünyaya niye gönderildiğini bilmeyen ben, hem nereye gidebilirim ki... 
Aslında bilmediğim yerlere çekip gitmeyi çok isterdim. Beklentisiz ve özgür olmayı... 
Ama buradan gidemem hiçbir yere... Burada senin o rüyasız, ışıksız kalmış, o ziyan olmuş kalbinin yasını tutacağım... Aşkımızın yasını... Bu mahvoluşta kendi suçlarımı düşünerek tutacağım bu yası... Tutkuları yüzünden kabilesinin yok oluşuna neden olmuş, asi ve gururlu bir kızıl derili savaşçısı gibi, kanlar içinde kalmış topraklarımızda hep seni bekleyeceğim... 
Döndüğün hayattan hiçbir nasibim yok artık benim. Orada bir şeyleri umut etmek tarifsiz yaralanmaktan başka bir şey değil. Orada mutlu olduğunu sanmak ve bu oyunu sürdürmek öylesine acı vermişti ki bana, dönsem şu anda olduğundan daha büyük acı çekeceğim, inan... 
Artık mutluluğu olmadığı yerde aramaktan çoktan vazgeçtim... Burada, bu kanlar içindeki topraklarda beni görmek istediğin gibi görmeyi yasak ettim kendime. Artık senin aynanda görmüyorum kendimi... Beni benden koparan zayıflıklarımı yaralı bir kol gibi kesip attım... Burada kimseye haksızlık etmiyorum, bu yüzden bu kederli halim... Çünkü döndüğün yerde insanlar birilerine haksızlık ettikçe hep kazandıklarını ve ölümsüz olduklarını sanıyor... Bir tek onlar arkalarına bakmadan çekip gidebiliyor istedikleri yere... Ne yaşarlarsa yaşasınlar hiç bir şey onlarda iz bırakmıyor, bir tek onlar özgür... 
Hiç umma, hiç ürkme, asla ardından gelmem. Döndüğün yerleri çok iyi biliyorum... O kasveti, o köleliği, o can sıkıntısını... 
Hiç merak etme, sevginin büyüsünü hiç olmadığı yerlerde aramayacağım artık... Döndüğün yerlerde onun olmadığını iyi biliyorum... 
Sen hep yaptığın gibi bir kez daha dön oralara... Açgözlülükle sarıl o korunaklı mutluluğuna... Ama şunu iyi bil ki ona hiç doyamayacaksın... Kalbin rüyasız, kalbin ziyan oldukça, kalbin ışıksız kaldıkça o sahte mutluluklara daha bir aç gözlülükle saldıracaksın... Onu hiç olmadığı yerlerde arayacaksın
Ama ne yaparsan yap hiç yalnız kalmayacaksın... O ışıksız kalbinin içinde küçük bir ışık, o rüyasız kalmış, o ziyan olmuş kalbinin içinde seni sana hatırlatacak can çekişen bir rüya, kanayan bir soru hep acı verecek sana... 
Arkadaşlarınla düzenlediğiniz o sahte mutluluk partilerinden çok sıkıldığın bir gece; kim bunlar, ben burada ne arıyorum, dediğin anlarda, parfüm, alkol ve sigara dumanı kokularından sıyrılıp balkona çıkacaksın. Serin ve arınmış bir acı vuracak yüzüne... Yıllardır susuz kalmış gibi uzaklara, ormanlara, uzaktaki dağların doruklarına bakacaksın... Bağırmak isteyeceksin, bağıramayacaksın... Ağlamak isteyeceksin, ağlayamayacaksın... İşte o zaman daha iyi anlayacaksın bu hayatın kurallarına göre yaşandığında iyi başlayıp kötü bitmeyen hiç bir şey olamayacağını... İşte o zaman anlayacaksın mutluluğu hiç olmadığı yerlerde aramanın içini nasıl daha da acıttığını... Bu dünyada içinden sadece aşkın geçtiği iki kapı olduğunu, bunun doğum ve ölüm kapısı olduğunu anlayacaksın... 
İşte o zaman anlayacaksın sadece haksızlık edenlerin bu hayatta kazandığını ve ne yaşarlarsa yaşasınlar arkalarına bakmadan istediklerini yere çekip gidebileceklerini... İşte o zaman anlayacaksın sadece kötülerin özgür olduğunu... 
İşte o zaman kalbin sığındığın bu hayatın hücrelerine çarpıp geri dönecek... Uzaklarda yakılmış bir titrek alev göreceksin, ben diye bakacaksın o titrek aleve... O alevi görünce yıllardır içinin ne kadar üşüdüğünü hatırlayacaksın... O alevi görünce mevsimlerin hiç ilerlemediğini, nereye gidersen git, başladığın yere geri döndüğünü anlayacaksın... Mevsimlerin hep üşüyen kalbine geri döndüğünü anlayacaksın... 
O titrek alevi gördüğünde o ziyan olmuş kalbini sonsuza dek benimle, bu uzaktaki dağ başında bıraktığını anlayacaksın... 
Oysa ne çok isterdin kalbinin yanında olmasını, sana sarılıp seni ısıtmasını... Oysa çok isterdin ne denli kirletmiş olsan da yalnızlığının seninle birlikte olmasını... 
Ama artık yalnızlığının yerinde koca bir boşluk olacak... Nereye gidersen git, yanında o boşluğu götüreceksin... Eğlenirken, sevişirken, bir şeyler hayal ederken, bakkaldan sigara isterken bile yalnız olmadığını hissedeceksin, dönüp ona sarılmak isteyeceksin, ama onun yerine koca bir boşluğa sarılacaksın....
Çünkü ben bir yere gitmedim. Burada aşkımızın bittiği yerde o rüyasız, ışıksız, o ziyan olmuş kalbini bekliyorum... Kendi kalbimi bekler gibi... Ben seni özledikçe, ben senin kalbini bekledikçe sen de hiç özgür olamayacaksın... 
Çünkü 'sadece kötüler özgürdür... '



'Bu gece sende kalabilir miyim? ...'
Lokalden henüz çıkmış, sokağın köşesindeki küçük büfeden sigara ve bira alıyordum. Eve mi dönecektim? Aslında hiçbir yere gitmek istemiyordum. Eskiden nedense hep benim gibi insanların gittiği yerlerden incinmiş, yaralanmış dönerdim evime. Evim yaralarımı sardığım yerdi. Şimdiyse evim her gün biraz daha yabancılaşıyor bana. Evimde yaralarım iyileşmiyor artık...
Beni evine götür ne olur, çok üşüyorum...
Dönüp baktım; genç, zenci bir kadın vardı yanımda. Soğuktan titreyen kalın alt dudağını dişleriyle eziyordu. Bütün bedeniyle üşüyordu. Bütün tarihiyle. Sanki bir tek gözleri üşümüyordu. Hesap soran, insanın ta içine saplanan, bütün yalanlara doymuş olan gözlerden kimse kaçamazdı... Omuzunda çuval bezinden yapılmış büyükçe bir çanta vardı... Eski moda çizmeleri çamurlanmıştı. Üzerinde tek göz alıcı ve en yeni şey boynundaki gökkuşağı rengindeki fularıydı...
Gözlerinden kendimi zor alıp: 
'Daha önce hiç tanıştık mı, kim olduğumu biliyor musunuz? ' diye sordum...
Simsiyah yüzünde sıcacık bir gülümseme dolaştı. Gözlerindeki keskin hüzün bir an yumuşadı. Dişleri titreyen alt dudağını serbest bıraktı: 'Hayır tanımıyorum sizi, hiçbir yerde de tanışmadık...'
Sesinde sanki bir alay gizliydi. Anlamıştım tanıdığını. 'Peki, neden ben? Neden benim evimde kalmak istiyorsunuz? '
Durdu, o yalana doymuş gözleriyle içime bir kez daha baktı. Omuzundaki çantayı hafifçe düzeltti ve vurgulayarak: 
'Çünkü sen diğerlerine göre bana daha az zarar verirsin...'
Üşüme sırası bendeydi. 'Daha az zarar öyle mi? '
Sanki şu bugüne dek hayatıma giren bütün kadınları simgeliyordu bu siyah derili kadın. Sanki onlar adına konuşuyordu. Daha az zarar verirsin, derken, onlar adına çok eski ve belki de hiç ödenmeyecek bir sitemi dile getiriyordu. Onlar adına üşüyordu, üşütüyordu. Seni tanımıyorum derken, hayatıma giren bütün kadınlardan sakladığım o karanlık, o gizli yanıma dokunmak istiyordu... Onu yargılıyordu...
Sevdiğim, hayatıma giren kadınların neredeyse hiçbiri egemen, burjuva sınıfından değildi. Hiçbiri güçlü, korunaklı, varlıklı olmak istememişti. Hiçbiri bu hayatta iyi ve güçlü bir yer edinmek derdinde değildi. Sevmekti asıl hırsları, asıl dertleri. Sevmekte kaybolmak isterlerdi. Sevildiklerini hissettiklerinde onlar için zaman hep sonsuz şimdiki an'dı... Ruhları ve bedenleri zenciydi... Uyumsuzdular ve derilerini koruyan hiçbir kalkan, hiçbir yapay deri yoktu.
Belki de hepimiz zenci doğuyorduk, kimimiz uyum sağlıyor, güçleniyor, kazanıyor, kazandıkça siyah derisinin üzeri beyaz, parlak, güvenli bir deriyle örtülüyordu...
Ailesi hakkında hiç bir şey öğrenemedim. Söylemiyordu. Ailesiyle olan bütün bağlarını koparmıştı. 'Merak et, ' diyordu sadece. 'Merak et.' İstanbul'da doğmuştu. Okuduğu üniversiteyi yarım bırakmıştı. Geçinmek için çalışmak zorunda kalmıştı hep. Geçinmek... Bütün tutkularını, arzularını, düşlerini gölgelemişti, bastırmıştı. Geçinmek. Ev kirası ödeyebilmek, karnını doyurmak, ayakkabı almak, mavi kart çıkartabilmek... Geçinmek! .. Bu kelime, kronik bir hastalık; acımasız bir kabus gibi yıllarca başka bir şey düşünmesine izin vermemişti...
Apartmanın merdivenlerini çıkarken adımlarına, ayaklarına baktım göz ucuyla. Öyle yavaş, neredeyse ürkek denilebilecek bir şekilde çıkıyordu ki merdivenleri, uzun süre hep yabancı evlerde konakladığı hemen belli oluyordu... Onu sokaklardan kurtarıp, bir gece de olsa misafir eden birine minnetini ödemeye önce merdivenleri olabilecek en sessiz adımlarla çıkarak ödüyordu sanki...
Evime girdik. Salona, odalara tedirgin bakışlarla baktı; 'Evde kimse yok, doğru söyledin değil mi? ' diye sordu... Emin olunca salonun duvarındaki fotoğraflara bakmaya başladı. İçi pembe, dışı siyah ve soğuktan şişmiş olan ellerini, bir yere çarparlar, bir şey düşüp kırılır endişesiyle arkadan birbirine kenetlemişti.
Mutfağa gidip, bira şişelerini açtım ve tabaklara kuruyemiş doldurdum. Bunları salondaki sehpaya bıraktım sonra da teybe bir kaset koydum... Bütün bunlar benim için çok sıradan şeylerdi. Evimin olması, evimde rahatça içki içebilmem, müzik dinleyebilmem, misafir ağırlamam... O ise beni şefkat dolu hayranlıkla, gizemli bir merakla izliyordu...
Bir ara; 'İnsanın kapısını açıp girebildiği bir evi olması nasıl bir şey? ' diye sordu...
Ne diyeceğimi bilememiştim o an... Evsiz kaldığım günleri, arkadaş evlerinde gecelediğim geceleri, otel odalarını çoktan unutmuştum, öylesine sıkıntılı, çekilmez günlerdi ki, aslında unutmak istemiştim...
O ise yıllardır hep başkalarının evinde kalıyor, kendine bir ev tutamıyordu. Çünkü sürekli bir işi olamıyordu hiçbir zaman.
Çok kısa sürelerde yayınevlerinde, pazarlama şirketlerinde çalışmıştı. Onun deyişiyle, bu kadar beyaz işsiz genç varken, bir siyaha, bir zenciye bu şehirde kim sürekli iş verirdi... İçine girilmeyecek evlerin kiraları elli milyondan başlıyordu. Depozit, iki, üç aylık peşin para istemeleri de cabası... Üstelik hiç eşyası da yoktu. Bütün her şeyi, dahası evi sırtında taşıdığı o çuval bezinden çantasının içindeydi... Bütün gün gazete ilanlarında iş arıyor, akşam olunca da umutlarını bir sonraki güne erteleyip kafelerde, barlarda, köşebaşlarında kendisine 'az zararı' dokunabilecek birini bulmaya ve onun evine o gecelik davet ettirmeye çalışıyordu...
İçinde boğulmuş ıstırapların kanı, içinde sahici acıların kıvılcımları olan gözleri insanın ruhunu ne kadar didik didik edip okumaya çalışsa da sonuçta o da yanılıyordu...
'Az zararı' dokunur diye kendisini davet ettirdiği ya da çağrıldığı erkeklerin evlerindeki kadınların çoğunlukla kendilerine ait bir evleri olmuyordu, sandığından daha büyük, daha derin zararları oluyordu ona... Tahmin ettiğim gibi 'az zararı' dokunmak sözü onun dilinde gizli bir alayla çıkıyordu...
Böyle insanlar derisinin rengi yüzünden onu ruhu olan bir insan olarak görmüyorlardı: Yarı hayvandı, ya da ruhsuz bir cinsel objeydi onların gözünde... Bir kere hemen hepsi onunla zorla da olsa yatmak istiyorlardı... O da içini acıtsa da, bedeni buz kesse de bu tekliflere çok da direnmiyordu zaten. Sokaklarda tecavüz edilirken öldürülmekle kıyasladığında bunu artık daha katlanılır bulmaya başlamıştı... Sevişmeyi çaresiz kabul ettiğini anladıkları anda kimi erkeklerin inanılması güç, akıldışı, iyilikleriyle, jestleriyle karşılaşıyordu... Ama çoğu boşaldıktan, işini bitirdikten sonra birdenbire garip bir acımasızlığa, gaddarlığa bürünüyordu... Aynı insanda bu iki zıt duygunun nasıl olup bir arada bulunduğuna her defasında ürpererek şaşırıyordu... Bazıları onu ruhu olan, iğrenme duygusu olan bir insan olarak görmediği için tuvalete kapısını örtmeden giriyor, bazısı yakın bir erkek arkadaşını; 'Şu an evimde zenci bir kız var, istersen gel, hep söyler dururdun, bir de sen dene, ' diye telefonla evine çağırıyordu...
Çoğu kez uğradığı aşağılanmalar o çok derin olan tahammül sınırını bile aştığında, sırtında taşıdığı evi olan çantasını alıp o evi terk etmek istediğinde derisi siyah olan birinin kanayan gururundan kendisine hakaret payı çıkartan kimileri tarafından kıyasıya dövülüyordu...
Derisi siyah olduğu için evine gittiği, yatağına girdiği erkekler içlerinde taşıdıkları hastalıklı, iğrenç, zayıf, sapkın, ahlakdışı, sakat saydıkları ve taşımaktan korktukları bütün duygularını, her eğilimlerini ona yansıtıyor, onda görüyor bu yüzden kişiliğini ve gururunu biraz olsun korumak için yaptığı davranış bu insanlarda akıldışı bir vahşete, inanılması güç bir gaddarlığa neden oluyordu...
Bunları uzun zamandır kimseyle paylaşmamıştı. Beni biraz olsun tanıdığı için adeta zincirlerinden boşanmışcasına, bir duygu patlaması halinde, hatta zaman zaman benim varlığımı bile unuturcasına anlatıyordu... Bazen kendisine benim yerime soru soruyor, benim yerime kendi yanıtlıyordu...
Yaşadığı eziyetler onu bu dünyadan kopartıyordu. Kendisine, içindeki o çok gizli yuvasına gizleniyordu... Artık bencilleştiğinden ya da kendine kilitlenmiş olduğundan değil, acıların durmaksızın üzerine yağmasından bazen her şey onda başlıyor yine onda bitiyordu... Böylesi anlarda yanındakini bir an unutup kendisiyle konuşması bu yüzdendi...
O kendisiyle gözyaşlarıyla konuşurken bir ara kalkıp yatağını hazırlamaya başladım, ayrı yatak hazırladığımı görünce çok şaşırmıştı, o insanın içini acıtan kocaman gözleriyle beni bir süre izledikten sonra; 'Birlikte yatmayacak mıyız, içime girmeyecek misin? ' diye merak, öfke ve düş kırıklığıyla harmanlanmış, kırık bir ses tonuyla sordu...
Evet, bana bütün yaşadıklarını, acılarını, uğradığı aşağılanmaları geçirebiliyordu bu an. Başarmak istediği buysa başarıyordu işte... Bütün sevdiğim kadınlardan gizlediğim ve garip bir korkuyla savunduğum karanlık yanıma dokunabiliyor, onun kapısını öfkeyle zorluyordu... Vahşetim, çaresizliğim, köleliğim ismimin arkasına sakladığım ve görülmesinden korktuğum, utandığım bütün duygularım, bütün korkularım, bütün saplantılarım o gizli yerdeydi işte... Ve o bunu çok iyi biliyordu. Beni bu hayatta, şu birkaç saat önce tanıdığım kimsesiz, işsiz, evsiz, bu itilmiş siyah derili kadın kadar gerçekten tanımak isteyen kimse çıkmamıştı karşıma...
O bugüne dek sevip bağlandığım ve hep 'az zarar' verdiğini düşündüğüm ve bununla kendimi avuttuğum bütün kadınların ortak ruhu, ruhlarının toplamıydı sanki...
Kendisini kaybetmişcesine ve yıllar öncesinden, bütün geçmişimi bilircesine bakıyordu bana...
Birden fermuarını çözdü, pantolonunu aşağıya indirdi. Sonra da külodunu çıkarttı. Beni nasıl aşağılayacağını biliyordu, ama öfkesini kontrol edemiyordu da: 'Hadi gel, gir içime, hadi hakkındır, beni evine aldın ya, beni o soğuk sokaklardan kurtarıp getirdin ya buraya, gir içime hadi...' diye bağırmaya başladı... Karanlık yerimin bu denli zorlanması öfkeden deliye döndürmüştü beni. Ona tam, 'Yeter artık, yeter, bitir bu oyunu, ' diye bağırırken, cinsel organının çevresinde, kasıklarında, karnının altında derin sigara yanıklarını fark ettim... İşte o an da öfkem gülünç geldi bana, gülünç ve acınası... O ise adeta acıyla kıvranarak ve soluk soluğa, kendiyle konuşmaya devam ediyordu. 'Gir içime, ama sigara söndürme oramda, duyarlı yazarsın ya sen de içime gir, hadi...' Yıllardır biriktirdikleri dökülüyordu ağzından.
Yavaşça koluna girdim. Yatağına kadar götürdüm. Hatırladığı her şey onu bitkin düşürmüştü. Pijamasını giydirdim. Üzerini örttüm, gözyaşlarını sildim... 'Hadi içime gir, içime girmiyorsan, gömleklerini ütülerim, bulaşıklarını yıkarım istersen, ' diyen dudaklarını susturdum. Yüzünü hiçbir zaman unutmamak için ona bütün benliğimle, ruhumla baktım. Sevdiğim kadınlara verdiğim bütün o 'az zarar'lar onun yüzünde kaskatı, tesellisi imkânsız bir acıya, acının gerçek, sahici imgesine dönüşmüştü. Eğildim ve o acıyı öptüm, dudaklarım parçalansın, bu acı beni ne yapacaksa yapsın ve ben artık böyle kalmalıyım, diye öptüm...
Odama çekildim sonra. Ben de onun kadar bitkin düşmüştüm. Sıkıntılı bir uykuya daldım.
Sabah uyandığımda ilk fark ettiğim yanımdaki yastığın üzerindeki en yeni ve en gözalıcı şeyi olan fularıydı... Yastığa boylu boyunca uzatmıştı gökkuşağı rengindeki fularını. Yanımda küçük bir de not vardı: 'Her şey için sağ ol. Giderken uyandırmaya kıyamadım. Seni daha fazla rahatsız etmek istemiyorum. Hem yazarların herkesten daha çok yalnızlığa ihtiyacı vardır. Senden ricam, biraz daha umutlu, iyimser şeyler yaz. Benim gibi insanların buna çok ihtiyacı var...'



Bu gece konuğumsun. 
Karanlık, yırtıcı düşler ve küçük ölümlerle dolu bir ormandan geldin bana... 
Perdenin aralığından sızan mahcup ay ışığı yorgun bedenini okşuyor... 
Yanımda uyuyorsun. Kollarındaki, bacaklarındaki izleri, yaraları seyrediyorum. 
Alımlı, uçumlu bedenine, diriliğine, büyülü gençliğine tutkuyla bağlı olduğun adamdan geliyorsun bana... 
Dilsiz sevişmelerinden... 
Onu başından beri hiç saklamadın benden. 
Zaten ben yüzündeki solgunluktan, düş kırıklığından, gözlerinin sık sık boşluğa düşmesinden anlamıştım hemen. 
Zaten yalanlarla yaşayamazsın sen... 
Ama gerçeği anlayınca içimdeki resim darmadağın olmuştu bir anda. Resimdeki kırmızı ev yıkılmış, çiçekler ezilmiş, resimdeki bahçenin kapısı kırılmıştı... 
Neden, demiştim sana, son bir umutla ve belki bir mucize olur, bana hiç beklemediğim bir gerekçe söylersin diye, tıpkı ölüm mahkumlarının son anda bir kurtuluş haberi beklemeleri gibi... 
Gözlerime baktın. Evladını terk etmeye hazırlanan bir anne gibi baktın bana. Bir yalan aradın, buldun belki, ama söyleyemedin. 
Yalanlarla yaşayamazsın sen... 
İçimdeki resim tutuşmaya başlamıştı. Resimdeki küçük çelimsiz, siyah önlüklü çocuk ağlıyordu umutsuzca... 
İçimdeki resim yanıyordu. Çocukluk sevinçleri, düşler inançlar yanıyordu. Resimdeki siyah önlüklü çocuk nereye kaçacağını bilmiyordu... 
Yakana sarıldım ve neden? diye bağırdım seni sarsarak: Neden seviştin onunla? .. 
Seni sarsmam, yakana sarılmam, sana bağırmam senden güçlü olduğum için değildi. Tam aksine uçuruma düşüyordum, elimi tutup, bırakmaman içindi... 
Gözlerin yine bilinmeyen bir boşluğa takılmıştı. Bir süre sustun. Sonra konuştun. Sesin hayat kadar yabancıydı, hayat kadar acımasız, hayat kadar gerçekti... 
İçimde tanıyamadığım bir başka kadın daha var, dedin. Ve o kadın onun çekiciliğine karşı koyamıyor... Öylesine büyülü bir yakışıklığı, öylesine küstah bir kendini beğenmişliği var ki kendime engel olamıyorum... 
Bu gece konuğumsun... 
Karanlık, yırtıcı düşler, küçük ölümlerle dolu bir ormandan geldin yanıma... 
Perdenin aralığından sızan mahcup ay ışığı yorgun bedenini okşuyor... 
Kollarındaki, bacaklarındaki yaraları, izleri seyrediyorum... 
Yanımda, öylesine masum uyuyorsun ki... Bu masumiyetinin arkasında nelerin saklı olduğunu, içinde, sana da yabancı olan o kadını bilmeyi öyle çok isterdim ki... 
Sahi, kimdi o kadın? Güçlü, yakışıklı, kıskanç, sahiplenen, hatta küstah, seni inciten, üzen ve kendini beğenmiş erkeklere bu denli çeken neydi onu... O kadını bu parçalanmışlığa sürükleyen kirli ve hastalıklı merak neydi? .. 
İçindeki o bin yıllık ezilmişlik bu ezilmişliğin hastalıklı hazzı mıydı karşı koyamadığı... 
Kişiliğini parçalayan, iradeni felce uğratan, gururunu tamamen teslim alan bu ruhsuz sevişmelere onu hangi derin eksiklik çağırıyordu... 
Sahi, kimdi o içindeki senin bile tanıyamadığın kadın? ... 
Bana çekiciliğine karşı koyamadığın bir başkasıyla seviştiğini söylediğin günden sonra haftalarca görüşmemiştik. 
Aşkınla çok derinlere gömdüğümü sandığım güvensizliklerim, komplekslerim, korkularım gömüldükleri yerden hiç olmadıkları kadar güçlenmiş ve acımasız inatlarıyla ortaya çıkmışlardı yeniden... 
Haklı olmanın, bir suçlu bulup yargılamanın rahatlığını hiç tatmamıştım ki... 
Ortada bir yıkım, bir ihanet, bir suç varsa kimsede değil, hep kendimde arardım ben... 
Günlerce seni değil, kendimi yargılayıp durmuştum. 
Bedenimi aşağılamıştım acımasızca. 
Neden ben de içindeki kadını büyüleyen o adam gibi yakışıklı, güçlü, gösterişli bir bedene sahip değildim? ... 
Neden bağlandığın o genç adam gibi seni sınırlayıp sahiplenmiyor, üzüp incitmiyor, içindeki o bin yıllık ezilmişliği tahrik etmiyordum? ... 
Neden benim de dudaklarımın kenarında kendini beğenmiş ve küstâh bir gülümseyiş yoktu onun gibi... 
O görmüştü de, neden ben seninle onca yıl beraber olduğum halde içindeki sana yabancı olduğunu söylediğin kadını görmemiştim... 
Saçma, rezil, karanlık düşüncelerdi, ama ne yazık ki gerçekti... 
Ama en çok neyini kıskandım biliyor musun? Onun önünde elbiselerini çıkartıp soyunmanı, sevişirken adeta sayıklar gibi söylediğin ve bana dünyanın en masum sözleri gibi gelen o ayıp sözcükleri ona da söylüyor olmanı ve bir de onun yanında uykuya dalışını kıskandım... 
Ama asıl acı olan bir gün ansızın seni kıskanmaktan vazgeçişimdi... 
Bir gün ansızın öyle büyük bir yokluğa düşmüştüm ki, bu yoklukta her şeye olan inancımı yitirmiştim... 
İnsan ancak birine inanıyorsa onu kıskanırdı... 
Sen yokken her sabah dünyaya gözlerimi açıp, etrafıma baktığımda, burası neresi, diyordum, kimim ben, kim bu insanlar, şimdi ben bu koca gün ne yapacağım? diye düşünüyordum. Sanki bu hayatla ilgili bildiğim her şeyi unutmuştum... 
Ta ki sen bir gece vakti gözyaşlarıyla kapımı çalıncaya kadar... 
Öylesine bağlılıkla, öylesine susamışlıkla sarılıyordun ki bana, sanki birden rollerimiz değişmişti, şimdi sen uçurumun kenarındaydın, seni tutması, koruması gereken annen bendim senin... 
Sana, senin bana sarıldığın gibi sarılmasam senin resmin dağılacaktı... 
İçindeki kadın sana büyük bir tuzak hazırlamıştı. Bedenin, ezilmişliğin, karanlık önyargılarla koşullanmış güdülerin doyuyordu, ama ruhun öylesine susuz kalmış, kişiliğin öylesine parçalanmıştı ki... 
Çünkü yakışıklı bedenine vurulduğun, dudağının kenarındaki o küstah ve kendini beğenmiş gülüşüne hayran olduğun genç adamla ruhunla, duygularınla ilgili konuşacak, paylaşacak hiçbir şeyin yoktu... 
Bedeninin onu özlüyordu, ruhun beni... 
İçindeki, o yabancın olan kadın, arzuladığında genç adama, onun iri, gösterişli bedenine, ipeksi, gergin kaslarına, bitip tükenmek bilmeyen cinsel enerjisine, seni küçümseyen, acıtan o küstah yakışıklılığına gidiyor, susuz kalan ruhun içinse bana geliyordun... 
Peki, beni seninle birlikte olmaya iten neydi? Neden bırakıp gidemiyordum seni? .. 
Aşkta yasak olana, imkansızlığa, mutsuzluğa duyduğum merak mı çekiyordu şimdi seni bana... 
Yoksa ne ondan, ne de benden vazgeçemediğin için yaşadığın acıya, parçalanmışlığa duyduğum merhamet için mi bırakamıyordum seni... 
Artık benimle o bir zamanlar tutkuyla bağlandığım bedenini paylaşamıyordun. 
Artık sevişmiyorduk seninle. En azından dürüsttük bu kadar kendimize ve bir başkasına... 
Ama çıplak bedeninden çok daha mahrem ve sahici olan düşlerini, duygularını, acılarını paylaşıyordun benimle... 
Çok küçükken, dayının sana yaptığı cinsel tacizi mesela. Bugüne dek kimselere anlatamamıştın bunu... 
Aramızda cinsellik olmayınca artık ben de seninle her şeyimi korusuzca konuşabiliyordum... Düşlerimi, annemi nasıl derin bir sevgiyle sevdiğimi, rüyalarımda onunla nasıl seviştiğimi, o büyük utancımı, karanlık iç dünyamı, doyumsuzluklarımı hasta, yaralı ruhumu... 
Aramızda cinsellik olmayınca artık üzerinde iktidar kurmayı asla düşünmüyor, seni denetlemiyor, seninle gizliden gizliye rekabet etmiyordum... 
Olmadığımız gibi görünmeye çalışmıyor, güvensizlikten kaynaklanan sahte üstünlük duygularımızı tatmin etmek için birbirimize kapris yapmıyorduk. 
Sıradanlığın o büyülü içtenliğini yakalamıştık... 
Kendimizle, hayatla, her şeyle alay ediyorduk... 
Karanlık ormanından bana geldiğin bir geceydi, hiç unutmuyorum. Yatak odasına girecektim ki, içerden, çocuksu ve adeta mahcup bir sesle: Soyunuyorum, içeri gelme, demiştin... 
Önce, böyle deyişine çok şaşırmıştım. Sen benim yıllardır birlikte olduğum bir insandın. İlk anda mahcubiyetine bir anlam verememiştim. İçeri salona geçtim. Sonra bir sigara yakıp düşündüm... Düşündüm... Bu mahcubiyetin, soyunuyorum, içeri gelme deyişin, bana çok anlamlı geldi birden... İçim sevinçle, umutla doldu... Ve o an seninle her şeye yeniden başlamaya karar verdim... 
Buna hazırdım... 
Seninle ölmeye bile hazırdım... 
Soyunuyorum, içeri gelme, deyişin, bir kez daha aşık etmişti beni sana... İlk kez gibi... Ve bütün ilkler gibi sonsuz bir arzuyla...



İncitir tenini 
Kim olursa olsun sevişmek, 
İncitir yüzleri olmayan bedenlerin 
Kimsesiz hazları... 
Çarmıha gerilmiş ruhlar 
Döner boşluğun çarkında. 
Bir elin burada, bu aşksız zamanlarda, 
Bir elin yorgun kalbinde, 
Döner bir gün döner diye beklersin, 
Tenini incitmeden kalbinin kapısını açacak el, 
Eldeki incetilmiş büyü, sabır, yangın... 
Beklersin, beklersin... 
Beklerken, 
Kalbini bir ıssızlığa, umut dolu bir yokluğa emzirirsin...



Siz hâlâ ölmediniz mi? ’
“Muş-Tatvan yolunda güllere ve
devlete inanırsan
eşkıyalar kanar
kötü donatımlı askerler kanar.”
Şırnak’ta neredeyse iki gün süren yoğun ateş kesildikten sonra bir öğretmen yarı çıplak sokaklara fırlamış, zafer işareti yapıyor ve garip sesler çıkarıp, arada bir de “Yaşasın kahraman Türk ordusu” diye bağırıyormuş... Şırnak’taki öğretmen çıldırmış! .. Kıyamet yaşanmış ve şimdilik bitmişti, ama buraya gelen bizler bu vahşetin boyutu karşısında adeta çocuklar gibi şaşkındık. İnsan insana bunu nasıl reva görür? İçimizde acıyla yanan ve yanıtsız kalınca bizi yaşam acemisi yapan soru buydu işte. Şırnak’ta bıçak sırtında yaşanan tarih duygularımızı katılaştırmıştı adeta. Evlerdeki hasarı ölçüyor, yerlerdeki mermileri topluyor, özel tim görevlilerinin ağzından vahşeti açıklayıcı sözcükler almaya çalışıyorduk. Biliyordum, her birimiz bu vahşetin içinden çıktıktan sonra, olmadık yerlerde, bir sabah kahvaltısı sırasında, bir bankta oturmuş denizi seyrederken, sevgilimizle telefon konuşması yaparken, evet olmadık bir anda durup dururken derin bir acıyla ağlayacaktık, sessizce...
Şırnak’ta Yaşadığımız Utanç Duygusu
Öncelikle acımasızca varoluşu, insanlık hakları ayaklar altına alan Şırnaklı için, köyleri, evleri bombalanan, taranan, yağma edilen Kürt insanı için ağlayacaktık. Sonra da bu vahşete bizi tanık eden tarihe ve o tarihi yaşayan kendimize ağlayacaktık. Çünkü Batı’dan gelen bizler için evleri yakılmış, yıkılmış Kürt insanından durum daha acıtıcıydı sanki. O mahvedici çaresizlik yok muydu? Yakıcı güneşin altında, yırtık bir çarşafı korunak edinen ve vücudu yara dökmüş bebeğini avutmaya çalışan annenin karşısında yaşadığımız o ne diyeceğini bilememe, o telafisi mümkün olmayan utanç duygusu yok muydu? 
Havada uçuşan yüzlere eskimiş sözcüklerimiz karşısında sanki o mazlum Kürt insanı yüzümüze “Kendini yorma, boşver, biz alışığız” der gibi bakıyordu...
Bu kadarını beklemiyorduk. Yalanın ve alçalmanın bu kadarını. Basın, TV, resmi ve özel çevreler günlerdir Şırnak’ta devlet güçleri ile PKK arasında şiddetli çatışmalar olduğunu yazmıştı. Şiddetli çatışma denen olayın pek izi yoktu ortada. Evlerin yatak odalarının parçalanmış duvarlarının ardında Şırnaklı insanların yatakları, yoksul dolapları görülüyordu. Duvarları parçalanmış pencerelerden uçuşan perdeler, çaresiz bir ağız gibi açılmış yanmış kapılar, yağmalandıktan sonra yakılmış dükkânlar, delik deşik edilmiş cami duvarları, parti binaları, müftülük, yanmış ya da kurşunlanmış özel otomobiller, kamyonlar, şiddetli çatışmanın aslında tek taraflı olduğunu gösteriyordu. Eczaneler bile yağmalanmış ve sonra da yakılıp yıkılmıştı. Oysa artık adı çoktan bu bıçak sırtında yaşanan tarihin kayıtlarına girmiş Tugay Komutanlığı binasında tek bir mermi izi yoktu. Emniyet Müdürlüğü, Valilik, Merkez Polis Karakolu, Adliye binalarında da mermi izleri pek görülmüyordu. Polis lojmanlarındaki kırılmış birkaç pencere camı günlerdir Şırnak’tan aktarılan düzmece haberlere ancak komik bir unsur olarak katılabilirdi. İki gün süren ve ağır silahların konuştuğu çatışma sırasında Tugay binasına hiçbir şey olmuyor, Valiliğe bir tek kurşun bile isabet etmiyordu! 
“Şırnaklı Vatandaş Şımarmıştı”
Aklı korumak sözkonusu olunca hemen Şırnak’ın girişindeki noktada bekleyen özel tim görevlilerini düşünüyorum. Kimisi Rambo kıyafetli, kimisi sivil olan bu görevliler akıllarını koruyamadıklarını kendileri itiraf ediyorlardı zaten. Akıllarını korusalar şöyle konuşurlar mıydı? 
“Şırnaklı vatandaş zaten şımarmıştı. Hükümetler bunları şımartmış.”
“Buranın halkı senden, benden zengin. Hepsinin altında en iyi marka kamyonlar, Toros marka arabalar var. Benim niye yok? ” (Heyetimize)   “Hepiniz bölücüsünüz.”
Akıllarını yitirmeyen, her şeye karşın duyguları yaşayan polis görevlileri de vardı. Bazı polisler olaydan sonra komşuları Şırnaklılardan özür diliyorlardı. Bir polis eşi özür dilemenin artık manasız kaçacağını farkettiği için komşusu Şırnaklı kadına sarılarak hıçkırarak ağlıyordu. Bir başka polis ise bir gazeteciye askeri kontrol edemediklerini söylüyordu. Yine “aklını yitirmeyen” birkaç tim görevlisi “Bu iş silahla çözülmez, masaya oturup konuşmak gerekir” diyordu. Onlar da öldürmekten yakıp yıkmaktan, her an ölüm korkusunu hissederek yaşamaktan tükenip, usanmışlar, insani duygularını yitirmişlerdi.
Halk: “Gerilla Şırnak’a Girmedi”
Evet Şırnak’ta tartışılması gereken şuydu: PKK ile devlet arasında iki gün süren bir çatışma yoktu. Halktan kimse, bir Allahın kulu şehirde asla PKK gerillası görmemişti. Akla en yakın gelen ihtimal ise gerillaların şehre girmeden, dışarıdan bazı yerlerde bir süre taciz ateşi açtıktan sonra hemen dağlara çekilmeleriydi. Asker bu gerilimin de etkisiyle kontrolden çıkmıştı, çıkmaya da hazırdı. Yani çatışma denen şey,48 saat boyunca savunmasız Şırnak halkına ateş yağdırılmasıydı...
“Siz Hâlâ Ölmediniz mi? ”
Evlerin bodrum katlarında, sığınaklarında iki gün boyunca ıstırabın, korkunun ve çaresizliğin gömleğini giyen Şırnaklılar, ateş kesildikten sonra çok daha acı şeylerle karşılaşmışlardı. Ateşe tuttukları evlerdeki insanları öldü sanıp yağmaya gelenler, sığınaktan çıkan insanları görünce derin bir şaşkınlığa düşmüşler ve şöyle demişlerdi: “Yahu siz ölmediniz mi, hâlâ yaşıyor musunuz? ” İnanın, bunu birçok Şırnaklıdan duydum. İfadelerinde, yüzlerinde hiçbir abartının, yalanın izi yoktu. Kimse bu denli oynayamaz. Evet, “Siz hâlâ yaşıyor musunuz? ” Evet, yaşıyorlardı, ama çaresizdiler ve yenilmişlerdi, silahları yoktu. Öyleyse para ve ziynet eşyaları gasp edilebilirdi! Onlar da öyle yaptılar zaten! 
“Devleti Devlete mi Şikâyet Edeceğim? ”
Yeni bir işhanı yaptıran, bu hanın altındaki dükkânları ise çalıştıran ve bir de eczanesi olan Kâmil İlhan, başına gelen yağma olayını şöyle alatıyordu: “İşhanımı yeni yaptırıyordum, görüyorsunuz ne hale gelmiş, her yer tank mermileriyle delik deşik. Eczanenin içine girip milyonlarca liralık ilacımı götürmüşler. Ayrıca kasadaki iki milyon para da kayıp. Eczanenin yanındaki elektronik eşya dükkânına da girmişler. Orada da birçok malım çalınıp götürülmüş. Nasıl yağmalandığını pencereden gözümle gördüm. Kalın bir halatın bir ucunu dükkânın kapısına öbür ucunu da 8 tekerlekli askeri bir araca bağlıyorlardı, sonra da araç hareket edince kapı büyük bir gürültüyle sökülüp çıkartılıyordu. Sonra da yağma başlıyordu.”
5-6 katlı yeni bir işhanı yaptıran, birkaç dükkânın sahibi olan hali vakti yerinde bir insan askeri binalara neden ateş etsin? Diyelim etti. Ve o “korkunç çatışmadan” sağ olarak kurtuldu. Bizlere bütün bu olanları öfke ve çaresizlikle niye anlatsın? Zararlarını karşılamak için tazminat davası açmasını öneriyoruz. Yanıtı kısa ve net oluyor: “Devleti, devlete mi şikâyet edeceğim? ” Evet, Şırnaklı açılan yoğun ateş karşısında yenilmişti belki, çaresizliğe boyun eğmişti, ama bu işten asıl kaybeden yakıp yıkanlar, yaralayıp öldürenlere bu vahşetlerini yalanlarla örtbas edenler olmuşlardı. Onlar sonsuza dek erdemlerini ve masumiyetlerini kaybetmişlerdi. Artık onların hiçbir haklı öfkeleri, onurlu bir sevdaları, arınmış sevgileri olamayacaktı...
28 Kişi 48 Saat Boyunca Bir Odada
Şırnak’ın hayalet sokaklarında dolaşırken orta yaşlı bir adam bizi büyük istekle çağırıyor evine. Minibüsümüzden inip yanına gidiyoruz, hemen önümüze düşüp evinin içini gösteriyor. Evinin arka tarafında hemen hiç duvar yoktu. Sadece kocaman bir yarık vardı, burası yatak odasıydı. Odanın tavanı delik deşik olmuştu. Demirlerin arasından alt kat görünüyor. Orası da böyleydi. Top mermileri alttan ve üstten girmişti. Evin sadece ön tarafındaki küçük bir oda sağlam kalmıştı. Buzdolabı ve TV de param parça olmuştu.25 kişilik Mağrur ailesi ateş başlayınca hemen evin altındaki bir odaya sığınmışlardı. Halil Mağrur buraya sığınan 25 kişiye duvarın birinde delik açarak hava girmesini sağlamıştı.25 kişi 48 saat boyunca bu 7-8 metrekarelik odada ölüm ve yaşam arasında gidip gelmişlerdi. Bir ara saklandıkları yere kadar askerler gelmiş, hatta biri odada sığınanları görüp toplu halde öldürmek istemiş, ama yanındakiler buna izin vermemişler, galiba aralarında bu konuda bir tartışma çıkmıştı. Mağrur ailesi bu tartışmaları nefeslerini tutarak dinlemişlerdi.
Belediye Başkanı: “Devlet Güçlerinin Yaptığı İzlenimini Edindim”
Halil Mağrur, Türkiye Kömür İşletmeleri’nden birkaç ay önce emekli olmuş. Aldığı emekli ikramiyesiyle artık sadece bir odası oturulabilen bu evi yaptırmış. Emekli aylığı ise 1,5 milyon. “Bu parayla harap olan evimi nasıl onarabilirim” diyordu bizlere yana yakıla. Evet, TKİ’den henüz emekli olmuş, aldığı ikramiyeyle ailesine yeni bir ev yaptırmış orta yaşlı bir adam devlete niçin kurşun sıksın? 
Şırnak’a bizden daha önce gitmiş bazı gazeteci arkadaşlardan Şırnak Valisi Mustafa Malay’ın basın danışmanı Bahattin Özdemir’in yaşanan kıyametten önce aynı zamanda inşaat malzemeleri satışıyla uğraştığını, ama olayda dükkânı yandığı için ailesini alıp Şırnak’tan, belki de bir daha dönmemek üzere ayrıldığını öğreniyoruz...
Vali Mustafa Malay’la konuşmak için valilik binasının önüne geliyoruz. Ancak vali yerinde yok. Kalem müdürüne konuşma talebimizi iletiyoruz. Ertesi gün (3 Eylül)   saat 15.00’e kadar arayacaklarını söylüyorlar. Bu sırada valilik binasının bahçesine kırmızı bir minibüs Cizre’den ekmek getiriyor. Şırnak’ın tek can dostu Cizreliler ve Cizre Belediyesi. Devletin yaptığı sadece telefon hatlarını onarmak. Elektrikler hâlâ kesik. Su ise akıyor. Biz Cizre’den gelen parasız ekmekleri paylaşan Şırnaklılarla konuşurken Belediye Başkanı ANAP’lı Ahmet Hamdi Yıldırım’ı yardımcılarıyla beraber son derece üzgün bir şekilde yürürken görüyoruz. Daha önceki günler basın mesuplarıyla görüşmesi engellenen Yıldırım’a kıyameti soruyoruz. Olay sırasında şehir dışındaymış. Eşi ve çocuklarıyla yaşadığı evi ateş altında kalmış. “Bu olayı devlet güçlerinin yaptığı izlenimini edindim” diyordu, aynen kelimesi kelimesine. Ve ekliyordu: “Bu bir vahşettir. Uğradığımız zararların tazmini için çeşitli taleplerimiz var. Birçok yetkiliye çağrı yaptık, gelip görsünler.”
Şırnak’ta garip bir trafik vardı. Bazı aileler kaçtıkları yerlerden geri dönüyordu, ama şehre dönmek için değildi, kıyametten geriye kalan eşyalarını alıp, şehri tamamen terk etmek için bu. Bunlar nispeten hali vakti yerinde insanlardı ve genellikle Adana ve Mersin’e gidiyorlardı. Cizre ve Silopi şehirlerinde yaşayan ailelerinin yanına sığınanlar henüz dönmüyorlardı. Cizre yakınlarındaki Kumçatı’da çorak arazilerin, kurumuş derelerin ortasına kıl çadırlarını kuran ve geceleri ateş yakmaktan bile korkan yoksul Şırnaklılar ise dönüp dönmemekte kararsızdılar.
Afyon Devlet Su İşleri’nden taşınmaları için gönderilen kamyonlara pek ilgiyle bakmıyorlardı. Kamyonların şoförleri ürkerek çadırlardan başını uzatıyor: “Kamyon geldi, eşyanızı taşırız, Şırnak’a dönmek ister misiniz? ” diyordu ama Şırnaklıların öfke dolu bakışlarını görünce ürküntüsü artıyor, sorusundan hemen vazgeçiyordu.2 Eylül’de Bölge Valisi, Emniyet Müdürü ve bazı askeri yetkililer çadırlarda kalan Şırnaklılara biraz da gözdağı vererek geri dönmelerini istemişlerdi. Bu kıl çadırlarda açlık ve hastalıkla boğuşurken de ölüm tehlikesi vardı anlaşılan. Şırnak’a gidip orada, belki biraz daha korunaklı bir şekilde ölümü beklemek daha mı hayırlıydı! ...
“Avustralya’ya Bile Gideriz, Burada Kalmak İstemiyoruz”
Kumçatı’da kalan bazı Şırnaklı gençlerle konuşuyorum. Hemen hepsi ağız birliği etmişcesine “Artık bu ülkede yaşamak istemiyoruz. Bizi hangi ülke isterse oraya gideriz. Avustralya’ya, Amerika’ya gideriz. Hatta Irak’a gitmek isteyenimiz bile var, ama Irak’a bizi bırakmıyorlar. Biz burada ölmüşüz. Yaşamıyoruz” diyorlardı. Kimisinin elinde el radyoları vardı. “Hangi haberi bekliyorsunuz? ” diye sorunca “Bizi isteyecek bir ülke çıktı mı, onun haberini bekliyoruz” diyorlardı. Kulaklar daha çok BBC’nin Türkçe yayınları servisindeydi. Ayrıca kulakları onların deyişiyle “Alman sesi”, “Amerikan sesi”ndeydi aynı zamanda.
Cudi’de Tarih Bıçak Sırtında
Şırnak’ta, Cizre köylerinde, Botan’da, o acılı coğrafyada insanlık bıçak sırtındaydı. Benim için de o an, bu çaresiz, yanıklar içindeki köylü kadının acısını en derinimde hissedebilmek bütün temalardan, sloganlardan, sosyolojik analizlerden, basın demeçlerinden, raporlardan, iddialardan çok daha önemliydi. Çünkü bu acıyı hissedebilmekle başlayacaktı her şey.
Yanlarında ne kadar para olduğunu sordum. Birinin cebinde bin lira, diğerinin 10 bin, bir başkasının da 20 bin lira çıktı. Bu hayattaki son paralarıydı bunlar. Maddi varlıkları işte o kadardı ancak. Bu sorumdan etkilenmiş olacaklar ki başka gençler de yanıma gelip ceplerindeki son birkaç kuruşlarını bana gösterip duruyorlardı. İnsanın içini burkan bir gösteriydi bu. Bu sırada Cudi Dağı’ndaki bazı köylerden acı dumanlar yükseliyordu. Köyler ve bazı gerilla kampları aralıksız bombalanıyordu. Cudi’de tarih bıçak sırtında yaşanıyordu.
PKK’nin Kürt Halkına Yüklediği Sorumluluk
PKK hareketi, içinden çıktığı halka çok ağır bedeller ödetiyor ve sorumluluklar yüklüyordu. Bu ağır bedeli kaldıramayanlar da vardı. Kumçatı’da, çadırların önünde konuştuğum bir genç, adeta öfkeden patlayacak şekilde: “Bir taraftan PKK, bir taraftan devlet, Allah kahretsin, ne yapacağımızı şaşırdık, mahvolduk, yeter artık, ” diyordu. Bu söz üzerine kendi yaşında birkaç genç yanına gelip, “PKK’ye niye sövüyorsun, PKK ne yaptı, bizi bu hale sokan devlet değil miydi” diye onu tersliyordu. Bu çıkıştan mahçup olan çocuk, üzüntüyle çadırların arasında kaybolup gidiyordu. Şırnaklı gençler PKK aleyhine konuşmamaya dikkat ediyorlardı. PKK Şırnak’a girmiş olsa bile onlar PKK prestij kaybetmesin diye söz birliği etmişcesine “şehre PKK girmedi, görmedik onları” diyorlardı. Sadece gençler değildi böyle diyen; her yaştan, her meslekten Şırnaklı böyle konuşuyordu.
“Yakası Kirli Olanlar” Gözaltında
Gözaltındakilere gelince ortada birçok sayı dolaşıyordu. Belediye Başkanı Ahmet Hamdi Yıldırım’a göre bu sayı 80 kişiydi. Konuştuğum bazı kişiler ilk gün “yakası kirli olanların” gözaltına alındığını söylüyorlardı. Yani işçiler, emekçiler. Cizre’den Şırnak’a çalışmaya gelen demirci ustaları, yapı işçileri, ameleler... Cizre’de konuştuğumuz bir Şırnaklı ise gözaltına alınanların önüne korucuların silahları ve mermilerinin konup TV’de öyle gösterildiğini, gözaltından çıkan bir yakınının ise güvenlik güçlerinin kendisine “Evlerinizi PKK’nin yaktığını, yıktığını söyleyeceksiniz” diye baskı yaptıklarını söylüyordu. Bu Şırnaklı genç adam aydın heyetiyle konuşurken son derece tedirgindi. Herkesin yüzüne endişeyle bakıyor, konuşmaktan çekiniyor, adını söylemiyor, “Kimseye güvenemiyorum, adımı vermek istemiyorum, buralarda kanun yok, her şey çok korkunç” derken kendisine daha fazla soru sormamamız için adeta yalvarıyordu. Olaydan sonra Şırnak’tan pijamalarıyla, terlikleriyle bile kaçanlardan bahsediyordu. Yakınlarının, akrabalarının akıbetinin ne olduğunu hâlâ öğrenememişti.
Cizre’de 2 Eylül akşamüstü bombalandıktan sonra yakılan Çağlayan köyünden biri ölmüş, öbürü yaralı iki kadın getiriyorlardı. Cizreli arkadaşlar bizi otelden alıp bu evlere götürüyorlar. Karanlık, korku dolu ve tozlu Cizre sokaklarında önce ölen kadının getirildiği evi arıyoruz. Bir süre sonra tek katlı bir evin balkonunda 15-20 kadının çıplak bir ampulün altında ağlaşıp Kuran okuduklarını görüyoruz. Yanlarına gittiğimizde ölen kadın aralarında solgun bir battaniyeye sarılmış duruyordu. Yanımdaki iki gazeteci arkadaş kadınlardan battaniyeyi açmalarını istedi. Kadınlar hiç çekinmeden battaniyeyi açtılar. Bence Özdemir, ateş alan evinde dumandan boğularak ölmüştü. Yüzü acıyla kasılmıştı. Yaşını tahmin etmek imkânsızdı. Masum bir kız çocuğu ve aynı zamanda acılarla bilgeleşmiş yaşlı bir Kürt aydınıydı. Arkamızda yaslı insanlar bırakıp bu defa yine aynı köyden tutuşan evini söndürmek için çabalarken elleri ve ayakları yanan bir başka kadının yanına gidiyoruz. Salima Özdemir acılar içinde kıvranıyordu. Ayağındaki iltihap olmuş yanıklarına yapraklardan sargı bezi yapmıştı. Yaralarının fotoğraflarının çekilmesi isteniyor, kadıncağız da acılar içinde yaralarının üzerindeki yaprakları kaldırıp gösteriyordu. Şırnak’ta, Cizre köylerinde, yani Botan’da, o acılı coğrafyada insanlık bıçak sırtındaydı. Benim için de o an, bu çaresiz, yanıklar içindeki köylü kadının acısını en derinimde hissedebilmek bütün temalardan, sloganlardan, sosyolojik analizlerden, basın demeçlerinden, raporlardan, iddialardan, çok daha önemliydi. Bu acıyı hissedebilmekle başlayacaktı her şey. Korkunun, çaresizliğin, Cizre’nin, Şırnak’ın karanlık sokaklarında kurşunlanıp ölmenin kendi başına ayrı bir anlamı vardı. Ölenler hangi taraftan olursa olsun aynı meçhul ülkeye gidiyorlar, kurşun bedenimize saplandığında, ellerimiz, ayaklarımız yanınca hangi taraftan olursak olalım benzer acılar, sızılar yaşıyorduk...
“Güneşten Bize Ne? ”
Cizre’de bir bakkala kalem almaya girmiştim. Bu sırada biraz sohbet etmiştik. Bakkala, Cizre’de herkesin evinin önünde, bahçesinde hızla sığınak yaptığını söyledim. Bu konuda kendisinin nasıl davrandığını sordum. “Ben, kurşun girmesin diye, odalarımın penceresini duvarla öreceğim” dedi. Bense bu söz üzerine şaşkın, “Peki, karanlıkta kalmaz mısınız? Güneş girmez eve” deyince, bakkal son derece kırgın ve anlamlı bir şekilde, “Bize ne güneşten” diye yanıtlıyordu beni. Evet, “Bize ne güneşten.”
Güneydoğu’da, o acılı coğrafyada pencereler taşlarla örülürken Türkiye’nin dört bir tarafında her kafadan bir ses çıkıyor. Devlet bir şey söylüyor, basın yalan yanlış haberler yazıyor, köşe yazarları atıp tutuyor, resmi ve özel demeçler birbirini geçersiz kılıyor; kimi yakalım yıkalım, diyor, kimi açıktan toplu katliamlar öneriyor. Aslında bunlara hiç gerek yok. Kendilerini bu konularda yetkili sanan kişilere bir önerim var: Ateş altına gönderdikleri ve her şeye rağmen akıl ve ruh sağlıklarını korumuş olan bazı polis, jandarma, özel tim görevlisi, hatta erlere bu işin nasıl çözümlenebileceğini bir sorsunlar bakalım. Sorsunlar ve insanların kanı üzerinden yapılan planların, hedeflerin ne denli taşınması ağır bir insanlık suçu olduğunu görsünler. Konuştuğum birçok güvenlik görevlisi Kürt meselesinin silahla, zorbalıkla, baskıyla asla çözümlenemeyeceğini Kürt insanını düşündüklerinden, inançlarından vazgeçirmenin asla mümkün olmayacağını söylediler. Üstelik kendileri de tükenmişler, çaresizliğin sınırına gelmişlerdi. Geceleri ölümü düşünmeksizin bir saniyeleri geçmiyordu...



'Bu gece sende kalabilir miyim? ...'
Lokalden henüz çıkmış, sokağın köşesindeki küçük büfeden sigara ve bira alıyordum. Eve mi dönecektim? Aslında hiçbir yere gitmek istemiyordum. Eskiden nedense hep benim gibi insanların gittiği yerlerden incinmiş, yaralanmış dönerdim evime. Evim yaralarımı sardığım yerdi. Şimdiyse evim her gün biraz daha yabancılaşıyor bana. Evimde yaralarım iyileşmiyor artık...
Beni evine götür ne olur, çok üşüyorum...
Dönüp baktım; genç, zenci bir kadın vardı yanımda. Soğuktan titreyen kalın alt dudağını dişleriyle eziyordu. Bütün bedeniyle üşüyordu. Bütün tarihiyle. Sanki bir tek gözleri üşümüyordu. Hesap soran, insanın ta içine saplanan, bütün yalanlara doymuş olan gözlerden kimse kaçamazdı... Omuzunda çuval bezinden yapılmış büyükçe bir çanta vardı... Eski moda çizmeleri çamurlanmıştı. Üzerinde tek göz alıcı ve en yeni şey boynundaki gökkuşağı rengindeki fularıydı...
Gözlerinden kendimi zor alıp: 
'Daha önce hiç tanıştık mı, kim olduğumu biliyor musunuz? ' diye sordum...
Simsiyah yüzünde sıcacık bir gülümseme dolaştı. Gözlerindeki keskin hüzün bir an yumuşadı. Dişleri titreyen alt dudağını serbest bıraktı: 'Hayır tanımıyorum sizi, hiçbir yerde de tanışmadık...'
Sesinde sanki bir alay gizliydi. Anlamıştım tanıdığını. 'Peki, neden ben? Neden benim evimde kalmak istiyorsunuz? '
Durdu, o yalana doymuş gözleriyle içime bir kez daha baktı. Omuzundaki çantayı hafifçe düzeltti ve vurgulayarak: 
'Çünkü sen diğerlerine göre bana daha az zarar verirsin...'
Üşüme sırası bendeydi. 'Daha az zarar öyle mi? '
Sanki şu bugüne dek hayatıma giren bütün kadınları simgeliyordu bu siyah derili kadın. Sanki onlar adına konuşuyordu. Daha az zarar verirsin, derken, onlar adına çok eski ve belki de hiç ödenmeyecek bir sitemi dile getiriyordu. Onlar adına üşüyordu, üşütüyordu. Seni tanımıyorum derken, hayatıma giren bütün kadınlardan sakladığım o karanlık, o gizli yanıma dokunmak istiyordu... Onu yargılıyordu...
Sevdiğim, hayatıma giren kadınların neredeyse hiçbiri egemen, burjuva sınıfından değildi. Hiçbiri güçlü, korunaklı, varlıklı olmak istememişti. Hiçbiri bu hayatta iyi ve güçlü bir yer edinmek derdinde değildi. Sevmekti asıl hırsları, asıl dertleri. Sevmekte kaybolmak isterlerdi. Sevildiklerini hissettiklerinde onlar için zaman hep sonsuz şimdiki an'dı... Ruhları ve bedenleri zenciydi... Uyumsuzdular ve derilerini koruyan hiçbir kalkan, hiçbir yapay deri yoktu.
Belki de hepimiz zenci doğuyorduk, kimimiz uyum sağlıyor, güçleniyor, kazanıyor, kazandıkça siyah derisinin üzeri beyaz, parlak, güvenli bir deriyle örtülüyordu...
Ailesi hakkında hiç bir şey öğrenemedim. Söylemiyordu. Ailesiyle olan bütün bağlarını koparmıştı. 'Merak et, ' diyordu sadece. 'Merak et.' İstanbul'da doğmuştu. Okuduğu üniversiteyi yarım bırakmıştı. Geçinmek için çalışmak zorunda kalmıştı hep. Geçinmek... Bütün tutkularını, arzularını, düşlerini gölgelemişti, bastırmıştı. Geçinmek. Ev kirası ödeyebilmek, karnını doyurmak, ayakkabı almak, mavi kart çıkartabilmek... Geçinmek! .. Bu kelime, kronik bir hastalık; acımasız bir kabus gibi yıllarca başka bir şey düşünmesine izin vermemişti...
Apartmanın merdivenlerini çıkarken adımlarına, ayaklarına baktım göz ucuyla. Öyle yavaş, neredeyse ürkek denilebilecek bir şekilde çıkıyordu ki merdivenleri, uzun süre hep yabancı evlerde konakladığı hemen belli oluyordu... Onu sokaklardan kurtarıp, bir gece de olsa misafir eden birine minnetini ödemeye önce merdivenleri olabilecek en sessiz adımlarla çıkarak ödüyordu sanki...
Evime girdik. Salona, odalara tedirgin bakışlarla baktı; 'Evde kimse yok, doğru söyledin değil mi? ' diye sordu... Emin olunca salonun duvarındaki fotoğraflara bakmaya başladı. İçi pembe, dışı siyah ve soğuktan şişmiş olan ellerini, bir yere çarparlar, bir şey düşüp kırılır endişesiyle arkadan birbirine kenetlemişti.
Mutfağa gidip, bira şişelerini açtım ve tabaklara kuruyemiş doldurdum. Bunları salondaki sehpaya bıraktım sonra da teybe bir kaset koydum... Bütün bunlar benim için çok sıradan şeylerdi. Evimin olması, evimde rahatça içki içebilmem, müzik dinleyebilmem, misafir ağırlamam... O ise beni şefkat dolu hayranlıkla, gizemli bir merakla izliyordu...
Bir ara; 'İnsanın kapısını açıp girebildiği bir evi olması nasıl bir şey? ' diye sordu...
Ne diyeceğimi bilememiştim o an... Evsiz kaldığım günleri, arkadaş evlerinde gecelediğim geceleri, otel odalarını çoktan unutmuştum, öylesine sıkıntılı, çekilmez günlerdi ki, aslında unutmak istemiştim...
O ise yıllardır hep başkalarının evinde kalıyor, kendine bir ev tutamıyordu. Çünkü sürekli bir işi olamıyordu hiçbir zaman.
Çok kısa sürelerde yayınevlerinde, pazarlama şirketlerinde çalışmıştı. Onun deyişiyle, bu kadar beyaz işsiz genç varken, bir siyaha, bir zenciye bu şehirde kim sürekli iş verirdi... İçine girilmeyecek evlerin kiraları elli milyondan başlıyordu. Depozit, iki, üç aylık peşin para istemeleri de cabası... Üstelik hiç eşyası da yoktu. Bütün her şeyi, dahası evi sırtında taşıdığı o çuval bezinden çantasının içindeydi... Bütün gün gazete ilanlarında iş arıyor, akşam olunca da umutlarını bir sonraki güne erteleyip kafelerde, barlarda, köşebaşlarında kendisine 'az zararı' dokunabilecek birini bulmaya ve onun evine o gecelik davet ettirmeye çalışıyordu...
İçinde boğulmuş ıstırapların kanı, içinde sahici acıların kıvılcımları olan gözleri insanın ruhunu ne kadar didik didik edip okumaya çalışsa da sonuçta o da yanılıyordu...
'Az zararı' dokunur diye kendisini davet ettirdiği ya da çağrıldığı erkeklerin evlerindeki kadınların çoğunlukla kendilerine ait bir evleri olmuyordu, sandığından daha büyük, daha derin zararları oluyordu ona... Tahmin ettiğim gibi 'az zararı' dokunmak sözü onun dilinde gizli bir alayla çıkıyordu...
Böyle insanlar derisinin rengi yüzünden onu ruhu olan bir insan olarak görmüyorlardı: Yarı hayvandı, ya da ruhsuz bir cinsel objeydi onların gözünde... Bir kere hemen hepsi onunla zorla da olsa yatmak istiyorlardı... O da içini acıtsa da, bedeni buz kesse de bu tekliflere çok da direnmiyordu zaten. Sokaklarda tecavüz edilirken öldürülmekle kıyasladığında bunu artık daha katlanılır bulmaya başlamıştı... Sevişmeyi çaresiz kabul ettiğini anladıkları anda kimi erkeklerin inanılması güç, akıldışı, iyilikleriyle, jestleriyle karşılaşıyordu... Ama çoğu boşaldıktan, işini bitirdikten sonra birdenbire garip bir acımasızlığa, gaddarlığa bürünüyordu... Aynı insanda bu iki zıt duygunun nasıl olup bir arada bulunduğuna her defasında ürpererek şaşırıyordu... Bazıları onu ruhu olan, iğrenme duygusu olan bir insan olarak görmediği için tuvalete kapısını örtmeden giriyor, bazısı yakın bir erkek arkadaşını; 'Şu an evimde zenci bir kız var, istersen gel, hep söyler dururdun, bir de sen dene, ' diye telefonla evine çağırıyordu...
Çoğu kez uğradığı aşağılanmalar o çok derin olan tahammül sınırını bile aştığında, sırtında taşıdığı evi olan çantasını alıp o evi terk etmek istediğinde derisi siyah olan birinin kanayan gururundan kendisine hakaret payı çıkartan kimileri tarafından kıyasıya dövülüyordu...
Derisi siyah olduğu için evine gittiği, yatağına girdiği erkekler içlerinde taşıdıkları hastalıklı, iğrenç, zayıf, sapkın, ahlakdışı, sakat saydıkları ve taşımaktan korktukları bütün duygularını, her eğilimlerini ona yansıtıyor, onda görüyor bu yüzden kişiliğini ve gururunu biraz olsun korumak için yaptığı davranış bu insanlarda akıldışı bir vahşete, inanılması güç bir gaddarlığa neden oluyordu...
Bunları uzun zamandır kimseyle paylaşmamıştı. Beni biraz olsun tanıdığı için adeta zincirlerinden boşanmışcasına, bir duygu patlaması halinde, hatta zaman zaman benim varlığımı bile unuturcasına anlatıyordu... Bazen kendisine benim yerime soru soruyor, benim yerime kendi yanıtlıyordu...
Yaşadığı eziyetler onu bu dünyadan kopartıyordu. Kendisine, içindeki o çok gizli yuvasına gizleniyordu... Artık bencilleştiğinden ya da kendine kilitlenmiş olduğundan değil, acıların durmaksızın üzerine yağmasından bazen her şey onda başlıyor yine onda bitiyordu... Böylesi anlarda yanındakini bir an unutup kendisiyle konuşması bu yüzdendi...
O kendisiyle gözyaşlarıyla konuşurken bir ara kalkıp yatağını hazırlamaya başladım, ayrı yatak hazırladığımı görünce çok şaşırmıştı, o insanın içini acıtan kocaman gözleriyle beni bir süre izledikten sonra; 'Birlikte yatmayacak mıyız, içime girmeyecek misin? ' diye merak, öfke ve düş kırıklığıyla harmanlanmış, kırık bir ses tonuyla sordu...
Evet, bana bütün yaşadıklarını, acılarını, uğradığı aşağılanmaları geçirebiliyordu bu an. Başarmak istediği buysa başarıyordu işte... Bütün sevdiğim kadınlardan gizlediğim ve garip bir korkuyla savunduğum karanlık yanıma dokunabiliyor, onun kapısını öfkeyle zorluyordu... Vahşetim, çaresizliğim, köleliğim ismimin arkasına sakladığım ve görülmesinden korktuğum, utandığım bütün duygularım, bütün korkularım, bütün saplantılarım o gizli yerdeydi işte... Ve o bunu çok iyi biliyordu. Beni bu hayatta, şu birkaç saat önce tanıdığım kimsesiz, işsiz, evsiz, bu itilmiş siyah derili kadın kadar gerçekten tanımak isteyen kimse çıkmamıştı karşıma...
O bugüne dek sevip bağlandığım ve hep 'az zarar' verdiğini düşündüğüm ve bununla kendimi avuttuğum bütün kadınların ortak ruhu, ruhlarının toplamıydı sanki...
Kendisini kaybetmişcesine ve yıllar öncesinden, bütün geçmişimi bilircesine bakıyordu bana...
Birden fermuarını çözdü, pantolonunu aşağıya indirdi. Sonra da külodunu çıkarttı. Beni nasıl aşağılayacağını biliyordu, ama öfkesini kontrol edemiyordu da: 'Hadi gel, gir içime, hadi hakkındır, beni evine aldın ya, beni o soğuk sokaklardan kurtarıp getirdin ya buraya, gir içime hadi...' diye bağırmaya başladı... Karanlık yerimin bu denli zorlanması öfkeden deliye döndürmüştü beni. Ona tam, 'Yeter artık, yeter, bitir bu oyunu, ' diye bağırırken, cinsel organının çevresinde, kasıklarında, karnının altında derin sigara yanıklarını fark ettim... İşte o an da öfkem gülünç geldi bana, gülünç ve acınası... O ise adeta acıyla kıvranarak ve soluk soluğa, kendiyle konuşmaya devam ediyordu. 'Gir içime, ama sigara söndürme oramda, duyarlı yazarsın ya sen de içime gir, hadi...' Yıllardır biriktirdikleri dökülüyordu ağzından.
Yavaşça koluna girdim. Yatağına kadar götürdüm. Hatırladığı her şey onu bitkin düşürmüştü. Pijamasını giydirdim. Üzerini örttüm, gözyaşlarını sildim... 'Hadi içime gir, içime girmiyorsan, gömleklerini ütülerim, bulaşıklarını yıkarım istersen, ' diyen dudaklarını susturdum. Yüzünü hiçbir zaman unutmamak için ona bütün benliğimle, ruhumla baktım. Sevdiğim kadınlara verdiğim bütün o 'az zarar'lar onun yüzünde kaskatı, tesellisi imkânsız bir acıya, acının gerçek, sahici imgesine dönüşmüştü. Eğildim ve o acıyı öptüm, dudaklarım parçalansın, bu acı beni ne yapacaksa yapsın ve ben artık böyle kalmalıyım, diye öptüm...
Odama çekildim sonra. Ben de onun kadar bitkin düşmüştüm. Sıkıntılı bir uykuya daldım.
Sabah uyandığımda ilk fark ettiğim yanımdaki yastığın üzerindeki en yeni ve en gözalıcı şeyi olan fularıydı... Yastığa boylu boyunca uzatmıştı gökkuşağı rengindeki fularını. Yanımda küçük bir de not vardı: 'Her şey için sağ ol. Giderken uyandırmaya kıyamadım. Seni daha fazla rahatsız etmek istemiyorum. Hem yazarların herkesten daha çok yalnızlığa ihtiyacı vardır. Senden ricam, biraz daha umutlu, iyimser şeyler yaz. Benim gibi insanların buna çok ihtiyacı var...'



Martilarin sana dogruyu soyleyecekti
arzu tramvaylarina binmeseydin...
Acilarin seni yeni bir sehre goturecekti
yuruyusune vurulmasaydin...
Tuhaf, ele gecmez, tehlikeli bir hayvandin.
Sehrin yaban adamlari sana oyle bakmasaydi,
uyur, bir daha uyanmazdin...



Nasil da unuttuk,
kimsesiz odalarda
iste vaktidir kendimizden kopmanin,
dedigimiz o sonsuzluk anlarinin
bizi herkesten ayirdigini...
Nasil da unuttuk,
mutluluktan,hazdan,sevincten
daha cok bizi hayata baglayan
o istirap dolu hayaletin,
o kara hulyanin
bizi herkesten ayirdigini...
Simdi yetim sevincli askimiz
buyulenmis,hayran kendine,
simdi vakitsiz, belki cok gec, kayitsiz
                                                     kendine...
Atiyor tenini, tenindeki ruhu
atiyor,
kor ve iradesiz bir sehvetin atesine...



Siyam balıkları olsalardı belki okyanusa kaçabilirlerdi, ama değildiler. İnsandılar. Üstelik üçü de erdi. Aileleri yoksuldu. Kimsesizdiler... Arkalarında onları koruyan güçlü, nüfuzlu kişiler yoktu... Birliklerinden kaçıp Rum kesimine sığınmak istiyorlardı... En güvendikleri subay bendim, öyle ki; kaçın, kurtulursunuz, desem hemen o gece her şeyi göze alarak karşı tarafa geçerlerdi...
Kuzey Kıbrıs'ta çok sıcak bir yaz gecesiydi. Nöbetçi subayıydım, odamda tek başıma oturmuş bu cehennemden kurtulmak için gün sayıyordum... Ama onların durumu benimkiyle asla kıyaslanamazdı. Aylardır aldıkları emirlerin sızısı adeta derilerinin içine işlemişti... Bu sızılar gözlerinden okunuyordu. Artık dayanacak güçleri kalmamıştı. En küçük hatalarında subaylardan dayak yiyor, durmadan aşağılanıyor, hakarete maruz kalıyorlardı. Hatta bu davranışlara maruz kalmaları için hata yapmalarına bile gerek yoktu. Onları sırf karanlık zevkleri için, dahası can sıkıntısından döven, aşağılayan subaylar vardı...
Üçü de karşımda duruyor o acının siyahı vurmuş gözleriyle benden bir umut bekliyorlardı. Onları bu korkunç durumdan kurtarmak için neler vermezdim. Ama ortasından bir sınır geçen ve sınırların iki yanında iki ayrı devletin bayrakları olan bir adadaydık... Dedim ya, Siyam balıkları olsalardı, üzerlerinde o üniformalar olmasaydı okyanusa kaçarlardı, diye. Ama ne yazık ki Siyam balıkları değildiler. Kaçmak o kadar kolay değildi... Türk ve Rum devletleri neredeyse hiçbir konuda anlaşamasalar da sadece birbirlerinden firar eden askerleri geri teslim etme konusunda anlaşmışlardı... Üstelik iki devlet de kaçan erleri onlara akla hayale gelmeyen acımasızlıklar yaptıktan sonra geri gönderiyorlardı...
Örneğin Türk birliklerinden kaçan erler çöl ikliminin geçerli olduğu Rum sınırının hemen yakınındaki maden ocaklarında bin bir eziyet altında ve karın tokluğuna birkaç ay çalıştırıldıktan sonra Türk kolordusuna teslim ediliyordu. Firar eden erler kolorduda günlerce dayak yedikten ve bir süre hapis yattıktan sonra Türkiye'deki sürgün birliklerinden birine geri gönderiliyordu. Sürgün birlikleri en kötü iklim koşullarının ve en ağır baskıların olduğu yerlerdi... Ve en acısı askerlik yaptıkları süre siliniyor ve bütün bu eziyete yeniden başlamış oluyorlardı...
Bunları anlattım onlara... Kaçmakla ne kadar haklı olduklarını, ama kaçtıklarında nelerle karşılaşacaklarını... Kararı onlar vereceklerdi...
Bir anda bütün umutlarının yıkıldığını hissettim. Gözlerindeki o tesellisiz hüznü anlatmak çok güç... Çocukluklarından beri içlerine işlemiş emirlerin sızısı bir anda açığa çıktı sanki. O her bir taraftan kuşatılmış hayatları bulunduğumuz odayı kapladı... Hiçbir kaçma fikrim olmadığı halde bir anda onların kaderi benim de kaderim olmuştu...
Biz biraz düşünelim, deyip odamdan dışarı çıktılar. Bir süre sonra geri geldiklerinde yüzlerindeki o yaralı isyan duygusu çaresiz bir kabullenmeye dönüşmüştü...
Vazgeçtik, kalıyoruz, dediler...Ve sonra görecekleri eziyetlere, maruz kalacakları aşağılanmalara, yiyecekleri dayaklara, alacakları emirlere, geri döndüler... Kaçma fikri kafalarında belirdiğinde biraz olsun unuttukları sızılarına yine geri döndüler...
Bense o an orada olmaktan derin bir pişmanlık duymuştum. Bu üç erin bugüne dek çektikleri ve çekecekleri zulümlerin bir ortağı gibi hissetmiştim kendimi...
Köleler ve tiranlardan oluşmuş bu sistemin bir parçası gibiydim orada... Hayatım boyunca baskıdan ve acıdan kaçmanın yollarını düşünmüş, ama kaçışın bedellerini bildiğim ve bunu göze alamadığım için, hep istemediğim yerlerde, istemediğim koşulların arasında sıkışıp kaldığım için kendi köleliğime onları da ortak etmiştim sanki...
Sanki beni birileri durmadan kırbaçlıyordu; bense kırbaçlandığım için benden daha zor, daha umutsuz durumda olanları kırbaçlıyordum... Onlar da bir gün kendilerinden daha zor durumda olacak olanları kırbaçlayacak ve bu böyle sürüp gidecekti...
Varlığım başka birilerinin can çekişmesinin üzerinde yükseliyordu sanki. O altımda can çekişenlerin sayesinde biraz daha üstte duruyordum ve bu durum beni biraz daha avantajlı bir köle durumuna sokuyordu.
Köleler biraz daha avantajlı duruma geçebilmek için, birbirinin üzerine çıkmaya çabaladıkça, tiranlarının yanına ulaşabilmek için kendilerinden daha da aşağıda olanları kırbaçladıkça sistem biraz daha güçleniyor ve yıkılması biraz daha zorlaşıyordu...
Sanki söylediğimiz her söz, yaptığımız her davranış, verdiğimiz her oy bu sisteme yarıyordu...
Evet, verdiğimiz her oy...
Çok yakında yeni bir sefalet oyunu başlayacak. Birileri meydanlara, televizyon ekranlarına çıkıp kendilerine oy vermemizi isteyecekler... Bizim çıkarlarımız adına konuştuklarını, bizi düşündüklerini söyleyerek olmadık vaatlerle sürdürüp duracaklar bu sefalet oyununu... Kendilerinin dürüst, güvenilir, doğru, rakiplerinin ise yalancı, güvenilmez, sahtekar olduklarını söyleyecekler... Yaşadığımız bu derin yoksulluktan, korkunç baskılardan, zulümlerden kurtulabilmemiz için kendi partilerine bir oy atmamızın yeterli olacağını müjdeleyecekler... O bir oyla hayatımızın değişeceği yalanını hırsla söyleyecekler... Partiler bu yalan yarışında öyle çok ileri gidecekler ki, bir süre sonra ülkede gerçek diye bir şey kalmayacak... 
Akvaryuma kapatıldıklarında intihar eden ve hep özgürlüğü, hep okyanusları özleyen Siyam balıkları değildik ki bizler... Biz bu coğrafyada yaşamak zorunda bırakılmış, alınlarımıza köleliğin damgası kazınmış, ayakta kalabilmemiz için bizden biraz daha zor durumda olanları kırbaçlamak zorunda olan çaresiz insanlardık...
Partiler de tıpkı birbirleriyle neredeyse hiçbir konuda anlaşamayan, ama kendilerinden kaçmak isteyen köleleri, onlara olmadık eziyetler yaptıktan sonra geri teslim eden devletler gibiler... Tek anlaştıkları nokta bu sanki: Köleleri kaçtıkları yere geri göndermek...
Çoğu insan partiler arasındaki bu gizli ve temel anlaşmayı içten içe bilse de bilmezlikten geliyormuş gibi davranır nedense... Hangi partiye oy verse, aslında sonucun değişmeyeceğine, yoksulluğunun bitmeyeceğine, varlığının üzerine acımasızca yağan emirlerin kesilmeyeceğine inansa da, kaçıp kurtulacağına inandırır kendini... Akvaryumdan çıkabileceği umudu yeter bile onlara, kölelik o kadar içlerine işlemiştir ki, hadi çık, git istediğin yere, deseler, çıkıp gidecek gücü bulamaz çoğu... Birkaçı dışında dönüp yine gelirler akvaryumlarına. Çünkü sızılarından daha baskın çıkar özgürlük korkusu...
Onlar için önemli olan bu kaçıp kurtulma oyunudur... Çünkü bu oyuna kendilerini ne kadar kaptırırlarsa sızılarından biraz olsun kurtulmuş olurlar da ondan... Üstelik çoğu seçim sonuçlarının açıklandığı sabah; inanmış, güvenmiş gibi yaptıkları, oy verdikleri partileri iktidara gelse bile, yeniden bir iş sabahına, bir emir gününe, baskı altına alınmaya kaldıkları yerden başlayacaklarını ve neredeyse derilerinin altına işlemiş olan sızılarını eskisinden daha güçlü hissedeceklerini bile bile kaptırır kendini bu oyuna...
Seçim sandığının önünde birkaç dakikalığına bile olsa kölelikten kurtulmuş olduğuna kendini inandırabilmek için yapar bunu... Bir an için bile olsa kaderinin elindeki oy pusulasında saklı olduğunu sanma umuduna kaptırabilmektir tek arzusu... Hayatını değiştirme gücünün elindeki oy pusulasında olduğunu sanarak, kendisini artık emir alan değil, emir veren biri sayarak bir an için efendi olduğu yanılsaması yaşar... Bu yanılsamasının gerçek olmasını dileyerek oyunu atar sandığa...Bu yanılsama bile ona o kadar iyi gelir ki, yaptığı bu eylemden öylesine hoşnut olur ki, oy sandığına büyülü bir gücü varmış gibi bakar... Sanki onu büyülü kılan ona oy atan eliymiş gibi, eline büyülüymüş gibi bakar...
Oysa kaçı bilir o sandığın düşlerinin tabutu olduğunu? Kaç kişi mutsuzluğuyla, köleliğiyle, sızılarıyla yüzleşmeyi göze alabilirse, o kadar kişi bilebilir onun düşlerinin, umutlarının tabutu olduğunu... Çünkü yüzleşse hayatı umutlarının değil, adaletsizliğin yönettiğini anlar. Bu adaletsizliği yıkacak gücü asla kendinde bulamayacağı için bu yüzleşmekten hep kaçınır.
Tabutlara atılan düşlerle sürer demokrasi oyunu... Demokrasi oyunu köleler olmadan, zalimler, emirler, sızılar, ötekiler, mağluplar, tiranlar olmadan oynanamaz. Kaçıp kurtulmak serbesttir, denir bu demokrasi oyununda... Ama sınırın öbür tarafında birileri sizi bekleyecektir, bunu hiç unutmadan kaçmak isteyen kaçabilir istediği yere. Sınırın öbür tarafında birileri sizi teslim alacak, sizi orada insafsızca çalıştıracak, sonra da kaçtığınız yere yine geri teslim edeceklerdir... Teslim edildiğiniz zaman da onca zaman çektikleriniz yok sayılacak, sizse bir daha kaçmamanız için pişman edilecek, eskisinden daha büyük cezalara çarptırılacaksınız... Geri gönderildiğiniz bu yerde uyandığınız her işgünü kaçıp geldiğiniz günlerden daha zor, daha acımasız, daha ağır emirlerle dolu olacaktır... Sızılarınızın üstüne daha yeni sızılar eklenecektir... Hem siyaset meydanı, adı üstünde insanların terbiye edildiği yer, değil midir? Kimse kaçıp kurtulmayı aklından geçirmesin diye meydanlarda kurulan idam sehpaları değil midir? Çok değil, l960'lara kadar görenler ibret alsın diye 'suçlu' insanlar herkesin önünde asılırdı. Sehpaların kurulduğu yere de 'siyaset meydanı' denirdi. Ortaokul, hatta ilkokul çocukları Yurttaşlık Bilgisi derslerinde Türkiye'nin birçok yerinde belli günlerde kurulan bu meydanlara getirilir, onlara idam sahneleri bütün detaylarıyla gösterilirdi. Yurttaşlık Bilgisi öğretmenleri öğrencilerini okula geri getirdikten sonra konu defterlerine, bugün çocuklara idam edilen bir adam izlettirilmiş, gereken ders verilmiştir, diye yazarlardı...
Artık idam kalkmış olabilir. Bugün öğretmenler öğrencilerine asılan bir insanın boynunun kırılışını, o yağlı sicimin etrafındaki dönüşünü seyrettirmiyor olabilirler... Ama düşler, umutlar, hayatlar yine idam ediliyor... Köleler biraz daha iyi yaşayabilmek telaşıyla kendilerinden daha zor durumda olan köleleri kırbaçlamaya devam ediyor... Oy sandıkları köleleri bir an için kaçıp kurtulma ümidine sürüklüyor ve asıl kaçıp kurtulma düşlerini bir sonraki seçime kadar tahta bir tabuta gömüyor...
Yıllardır diğer köleler gibi ben de bu oyuna kendimi kaptırmış gibi yapmıştım. Ben de onlar gibi oy sandığının önünde birkaç dakikalığına bile olsa kendimi hayatımın efendisi sanıp, 
ellerimin büyülü olduğuna inanmıştım... Ama seçim sonuçlarının açıklandığı her sabah eskisinden daha acımasız bir kölelik gününe uyanmış, bir önceki günden daha ağır baskılara, daha derine işleyen emirlere maruz kalmak üzere işyerimin yolunu tutmuştum...
Buralardan kaçıp kurtulacak bir yer olmalı, ama ben şimdiye dek bulamadım... Nereye kaçsam orada köleler ve tiranlar vardı... Her yerde zalimler birbirine benziyordu... Birbirinin rakibi gibi görünseler de bizim gibileri kaçtığımız yere geri göndermek konusunda çoktan anlaşmışlardı...
Nereye gitsem orada hayatı tabutlara atılan düşler değil, adaletsizlik yönetiyordu... Nereye gitsem orada da söylenen her söz, yapılan her davranış verilen her oy bu adaletsizliği biraz daha güçlendiriyordu...
İşte bu yüzden seçimlerde hiçbir partiye oy kullanmak istemiyorum. Çünkü kime oy versem, aslında bir diğerine oy vermiş gibi olacağım... Bütün oy sandıkları aynı havuzun içinde duruyor. Bu havuz ömürlerimizin, umutlarımızın, düşlerimizin gömüldüğü bir bataklıktan başka bir şey değil...
Bizi birkaç dakikalığına düşlerimizin efendisi yapacaklar, ama sonra o bataklıkta boğulurken çıkarttığımız çığlıkların eşliğinde onlara verdiğimiz oyların dökümünü yapacaklar... Çünkü kaçıp kurtulmak için verdiğimiz her oy hepsinin işine gelecek... Söylediğimiz her söz, yaptığımız her davranış, onların çizdiği sınırlarda öğrendiğimiz her şey kurdukları bu adaletsiz sistemi biraz daha güçlendirecek... Köleler kendilerinden daha zor durumda olan köleleri eskisinden daha acımasızca kırbaçlayıp duracak. Hepimiz kendimizden biraz daha altta duranın çırpınışıyla üstte durmaya çabalayıp duracağız...
Bu yüzden seçim sabahı düşlerimin gömüleceği sandık başına değil, bir deniz kıyısına gideceğim... O deniz kıyısında seçim afişi, oy pusulası, parti bildirisi olmaktan kurtulan bir ağaca yıllardır kırbaçlanıp duran sırtımı dayayıp, uzayıp giden denizi seyredeceğim... (1) 
Orada başka köleleri kırbaçlayan ellerimin körelmiş şefkatinden utanıp asıl kurtuluşun nerede olacağını düşüneceğim...
Orada yaralı düşlerimi, bastırılmış çığlıklarımı sevip okşayacağım...
Orada umutsuzluğumun içinden çıkarttığım umudun büyüsüyle yıllardır lekelediğim yalnızlığımı teselli edeceğim... 
Oradan hep okyanusa karışıp gitmeyi özleyen Siyam balıklarına selam göndereceğim...
(1)  Bu seçimlerde 40 milyon seçmenin kullanacağı oy pusulası, seçim afişi ve zarflar için tam 5385 ağacın kesilerek yok edileceği söyleniliyor...



Hiçbir sevgi yetmiyordu bize... Başkalarının kalplerinde yarattığımız, ateşlediğimiz sevgilerle yaşayabiliyorduk ancak... Çünkü birileri bizi ilk ve gerçek sevgiden yoksun bırakmıştı... Ve bu boşluk hiçbir aşkla, hiçbir sevgiyle dolacak gibi değildi... Birinden, öbürüne, sonra bir başkası daha... İşte tam bulduk, derken, elimizde soluk, hüzünlü cam kırıkları kalıyordu... 
Sevgi arsızıydık sanki... Doğumumuzla birlikte verilmemiş olan o ilk ve gerçek sevginin yeri hiçbir insanın sevgisiyle dolacak gibi değildi... 
Dünyanı zihnimizde taşıyorduk sanki... Karşılaştığımız, bizi sevsinler, bize bağlansınlar, diye uğraştığımız insanları ayrı birer varlık olarak tanımaya, anlamaya çalışmıyorduk... Onlardan isteğimiz sadece içimizdeki o büyük boşluğu doldurmalarıydı... 
Bu boşluğu doldurmaları için bize hayran, sonsuz sevgili dolu, ve itaatkar insanlar olmaları gerekiyordu... Bir uzantımız olmaları... 
Belki bu güne dek gerçek anlamda hiç varolmadığımız için, kendimizden kurtulup başkalarının hayatlarına, kalplerine girmediğimiz, yüreklerimiz hep bizde kaldığı için çekici, parıltılı insanlardık... O yaralı, o hasta varlığımız çekiyordu sanki insanları bize... Hiç gerçek anlamda yaşamamışlığımız... 
Gerçek anlamda yaşamadığımız için bize yaklaşan insanı önce hiç olmadığı kadar yüceleştiriyor, kafamızda yarattığımız o sahte idollerden birinin yerine koyuyorduk... Çünkü onu olduğu haliyle anlayıp sevmek çaba isterdi... Onu zayıflıklarıyla sevmek bizi kendimizden kuşkuya düşürürdü... Bir insanı zayıflıklarıyla sevmek bize o derin boşluğumuzu hatırlatırdı... 
Bu karşılaşmada içini açmayan, kendinden vazgeçmeyen, adını hiç unutmayan taraf biz olmalıydık... Çünkü içimizi açarsak, kendimizden vazgeçersek, adımızı unutursak içimizdeki o büyük boşluk görünebilirdi... Hiç varolmadığımız... Kendimizi bugüne dek bir başkası için hiç feda edemediğimiz o hiç yaşamamışlığımız ortaya çıkardı... İçimizdeki o katil ortaya çıkardı... Onla yaşamaya mecbur olduğumuz... Mahvolmamak için mahvetmek zorunda olduğumuz... 
Evet... İçimizdeki katil... Çünkü bizi sevenlerin sevgisini onları öldürmek için kullanıyorduk... Onların önce varlıklarını gizleyen perdelerini, kapaklarını, zırhlarını açmalarını sağlıyor, çırılçıplak bırakıyor, sonra en zayıf, en kırılgan yerlerinden zehirli dudaklarımızla öpüyor ve o halde bırakıyorduk... Sonra da bir daha hiç aramıyorduk... Onlardan avuçlarımıza dökülen cam kırıklarına bakıp: Hayır aradığım bu değildi, o da diğerleri gibiydi, beni istediğim gibi sevmedi, deyip bir başkasına gidiyorduk... 
Birkaç gün önce yüceleştirdiğimiz insanları bize koşulsuz bağlandıklarını hissettikleri anda istediğimize kavuşuyor ve onu beklemediği bir anda küçümseyip aşağılıyor, sonra yolumuza devam ediyorduk... Aradığımız o değildi, diyorduk, o uymuyor yarattığımız idolümüze, o içimizdeki boşluğu dolduramazdı diyorduk... 
Öyleyse bir başkasını, bir başkası daha denemeliydik... a ki içimizdeki boşluk dolana dek... Ama dolacak gibi değildi... Bize kendisini sunan her sevginin bir buz kovasına atılmış küçücük bir kor parçası kadar hükmü oluyordu ancak... Ama biz kazanmayı terk etmek sanırken içimizdeki boşluk daha da büyüyordu... 
Bize sevgiyle yaklaşan insanları öylesine çaresiz, öylesine çıplak anlarında terk ediyorduk ki, birçoğu adeta sevme yeteneğini yitiriyordu... Önce bir süre o zehirli ateşle bir başlarına için için yanıyorlar, ateşleri dinerken bize ışıkla açılan kalplerine kasvetli bir gölge iniyor ve ardından içlerine doğru kırgın bir nefretle dönüyorlardı... 
Kimi geceler boşluğumuza aşık ettiğimiz, sonra da yapayalnız bıraktığımız kurbanlarımızın çığlıklarıyla uyanıyorduk.
İşte biz birbirimizle böylesi gecelerden birinde karşılaştık... 
İkimizde birbirimiz için fazlasıyla çekici ve parıltılıydık. Kafamızda yıllardır gezdirdiğimiz idollerin içine hemen yerleştirdik birbirimizi... Sanki daha yüz yüze gelmeden önce böyle bir şeyin olacağını sezmiş gibiydik... İkimizde güçlü, sevecen ve kendimizden emin gözüküyorduk... Fark etmiyorduk daha birbirimizin içindeki o derin boşlukları... Ama birbirimize öyle çekici ve parıltılı görünüyorduk ki içimizdeki boşluklar henüz acı vermeye başlamamıştı... 
İkimizde birbirimizi hiç olmadığı kadar yüceltiyorduk... Henüz, bu aradığım insan değil, bu o değil, aşamasına gelmemiştik. İki karanlık orman birbirini ne kadar severse o kadar seviyorduk işte... Daha önceleri başkalarına yaptığımız gibi, birbirimizi tanımaya, anlamaya, öğrenmeye çalışmıyor, durmadan kendimizi anlatıyorduk... Başkaları için ne kadar önemli ve vazgeçilmez olduğumuzu... Ne çok sevildiğimizi, ama gerçek anlamda bizim sevgimize kimselerin layık olmadığını... Gerçekte kim olduğumuzu, ne olduğumuzu, ne için yaşadığımızı anlamaya çalışmadan birbirimizin aynasında kendimize hayran olup duruyorduk.
Sonra biz değil, söylediklerimiz değil, hayatın kendisini usulca hissettirmeye başladı, başka dünyaların insanı olduğumuzu, çok başka şeyler özlediğimizi... 
İşte o zaman birbirimizi kendimiz için değiştirmeye başladık... 
Kim kimi kendisi için daha uysal, daha itaatkar, daha evcil yapacaktı... Herkes kendisini diğerinden daha kusursuz buluyor, böyle gördüğü için her şeyi kendisinde hak olarak görüyordu... O beni kıskandığı zaman bunu sevgi diye gösteriyor, ben onu kıskandığım zaman bu onun gözün hiç de soylu bir davranış olmuyordu... Durmadan birbirimizde suçluluk duyguları uyandırmaya çalışıyorduk... 
Aramızdaki gizli bir savaş başlamıştı... Birbirimiz için yarattığımız o sahte idoller çatlamaya başlamıştı bir yerlerinden...
Çünkü ne o benim istediğim gibi oluyordu, ne de ben onun istediği gibi... Kimse kendi düzenini değiştirmiyordu. Ben böyleyim beni böyle kabul et, sen bana uy, diyorduk birbirimize durmadan... 
Kimse bir diğerine içini açmıyor, zayıflığını, çaresizliğini, asıl önemlisi o büyük boşluğunu göstermeye yanaşmıyordu.
Zayıflıklarımızı birbirimize göstermemek için usta bir taklitçi gibi kılıktan kılığa giriyor, durmadan benlik değiştiriyorduk... 
Kendimiz için acı çekiyorduk, birbirimiz için değil. Anlamak değil, anlaşılmak istiyorduk. Bu trajik karşılaşma değil, o deva bulmaz dertlerimiz için değil kendimiz için ağlıyorduk, ağladığımız zamanlarda... 
Birbirimizi özlediğimiz için değil, kendimize duyduğumuz o derin hasretle koşuyorduk buluşma yerlerine... 
Yorulmaya, tükenmeye başlamıştık... İkimizin de beklediği o an yavaş yavaş gelmeye başlamıştı... 
Kim kimi en çıplak, en zayıf anında o zehirli öpücüğüyle öpecek ve onu orada bir başına, o en çaresiz anında bırakıp gidecekti... Kim kazandığı anda öbürünü terk edip gidecek ve bir daha aramayacaktı... 
Durmadan birbirimizin en kırılgan, en çaresiz anlarını gözlüyorduk. Benliklerimizi zayıflatmak, güçsüz bırakmak için hiç olmadık sebepler yaratıp birbirimize ayrılık senaryoları hazırlıyor, bu senaryolarda karşımızdakine terk edilmiş rolü veriyor, onun bu roldeki gücünü sınıyorduk, ama bunlar hiçbir işe yaramayınca yeniden bir araya geliyorduk.
Kimse yenik ayrılmak istemiyordu... Kimse bu beraberlikte katilinden, kazanma hırsından ve adından vazgeçmek istemiyordu..
Bu oyunları oynarken, kanlarımızı kimsesiz gecelere akıtırken gizliden gizliye birbirimize bağlandığımızı anlayamıyorduk bile..
Çünkü asli rollerimiz vardı bizim... Kazandığımızı anladığımız anda terk edip gitmekti bu... İçimizdeki o büyük üşümeye küçücük bir kor parçası daha atıp yürüyüp gitmek.
Nasılsa geride bizi her şeyimizle kabullenip ömür boyu koşulsuz sevmeye hazır insanlar vardı. Kolay kolay boşluğa düşmezdik.
Kim daha önce davrandı bilmiyorum, ama artık şimdi bunun ne önemi var ki....Bir gün birbirimizi o en zayıf, o kırılgan yanlarımızdan öptük... O zehirli öpücüklerimizle... İşte o zaman anladık birbirimize ne kadar çok benzediğimizi.
O zehirli kanlarımız birbirine bulaştı... Hastalıklarımızın birbirine bulaştığını anlamadan kazanmış olmanın verdiği o lekeli gururla bizi koşulsuz sevenlerin yanına koştuk hemen. Birbirimizde açtığımız yaraları sarmaları için... Onlar yaralarınızı sararken biz birbirimizi en derin mezarlara gömdüğümüzü düşünüyor, bu işten yakamızı sıyırmış ve sanki hiçbir şey olmamış gibi her şeye yeniden başlayacağımızı sanırken geceleri ansızın birbirimizin çığlıklarıyla uyanmaya başlamıştık... 
Birbirimizi gömdüğümüz yerden yükselen ve bizi geceleri hiç uyutmayan çığlıklarla.
Bazen bu çığlıklara daha önce terk edip gittiğimiz insanların çığlıkları da karışıyordu... Sanki bizim de kendileri gibi zehirlendiğimizi anlamışlar gibi... 
Benim boşluğum ona geçmiş, onu boşluğun bana geçmişti... 
Artık çaresizliklerimiz, zayıflıklarımız bize ait değildi, bizde sır değildi..
O kendimize sevdalı, kendimize saplantılı kanlarımız birbirine karışmıştı... 
Birbirimizdeki o uzun, o büyük geceyi öpmüştük... Gecelerimiz birbirimize karışmıştı.
Senin yüreğin benim olmuştu, benim yüreğim senin olmuştu... 
İsimlerimiz birbirine karışmıştı... Artık kendimi sen, diye anar olmuştum. Sen kendini ben, diye sorar olmuştun....
Birbirimizi öperken görmüştük o büyük boşluklarımızı... Birbirimizi zehirleyip gidecekken aslında hiçbir yere gidemeyeceğimizi anlamıştık... 
Baksana günler ne çabuk kararıyor artık... Sonra o uzun geceler başlıyor. Asıl dayanılmazı bu... Hep soruyorum kendime şimdi benim gecemle, benim yüreğimle, benim kanımla orada, uzaklarda ne yapıyorsun, diye... Asıl dayanılmazı bu... 
Geceleri çığlıklarını duyup birden uyanıyorum yatağımdan... Çünkü aynı soruları sen de bana soruyorsun, biliyorum... Benim gecemle, benim yüreğimle, benim kanımla orada, o uzaklarda ne yapıyorsun, diye... 
Yüzümün yarısı sende kaldı... Yüzümün yarısı öbür yarısına ağlayıp duruyor şimdi... 
Benim zamanım sen de kaldı, senin zamanın bende kaldı.
Benim geçmişim senin geleceğinde, benim geleceğim senin geçmişinde kaldı... Başlangıçlarım sende kaldı, bitişlerin bende.
Sığındığımız limanlardaki bizi koşulsuz seven hiçbir sevgili teselli edemez artık bizi..
İçimizdeki o büyük boşluğu onlar bilemez ki... Doğumumuzla birlikte verilmesi bize verilmesi gereken o ilk ve gerçek sevginin yokluğunu onlar ne yapsalar kapatamaz ki.
Geceleri birbirimizi gömdüğümüz mezarlardan yükselen çığlıkları onlar duyamaz ki..
Onlar sadece geçecek, derler... Zaten olmayacak bir ilişkiydi, sürmezdi, sürmeyecekti, bekle, zamanla unutursun, derler... 
Yüreklerimizin birbirimizde kaldığını onlar bilemezler ki.
Kiminle öpüşsem sende ki yüreğimi seyrettiğimi, sen kiminle öpüşsen bende ki yüreğini seyrettiğini onlar hissedemezler ki... 
Yokluğunu varlığa çevirirsem, biliyorum o artık ben olmayacağım.
Ama sensiz mahvolmaktansa seninle mahvolurum, daha iyi... 
Sensiz isimsiz kalacağıma seninle isimsiz kalırım daha iyi.
Bu hayatta yapmak istediğimiz her şey eksik, her şey yarım kaldı.
Artık birbirimizden başka kim tamamlayabilir ki bu eksikliği, bu yarım kalmışlığı... Bu büyük boşluğu... 
Çok kırdık, çok incittik, çok insanın sevgisinin önünü kestik, onları yarı yolda bıraktık... 
Şimdi onları ödüyoruz..
Artık hiçbir ev, hiçbir yuva almaz bizi içine..
Lanetlendik... Artık nereye gitsek yokluğumuz karşılayacak bizi... Nereye gitsek dışarıda kalacağız... 
Yokluğumu varlığa çevir, gel artık benimle mahvol... Bensiz isimsiz kalmaktansa, benimle isimsiz kal, daha iyi... Bak yüzünün yarısı öbür yarısına ağlıyor.
Eksik ve yarım kalmasın artık hayatımızda hiçbir şey... 
Bari bunu tamamlayalım... 
Gel birlikte mahvolalım... 
'Yüzünün yarısı çocuk / yarısı geçkin bir kadın / yüzünün yarısı öbür yarısına ağlıyor / yüzün kendisini arıyor... / Aşk kaçmış gözlerine / yaşanmamış yılların sana ağlıyor / zaman parçalanırken ellerinde / ölü kelebekler yastığın oluyor... / Ölü kelebekler / hepsi daha değerli erkeklerinden erkeklerinin kanıyla beslenen / ölü kelebekler... / hepsi daha değerli ömründen....'



Hava güneşliydi,ama ılık bir kan gibi yağıyordu
yağmur yine de...
İki büklüm olmuştuk,başımızın üzerinde incecik,
bembeyaz ve yorgun bir tülbent vardı...
Kimdin sen,annem miydin,sevgilim mi, o an tanıştığım birimiydin,
yoksa hepsi birden mi,bilmiyordum.
Bildiğim,hava güneşliydi,iki büklüm olmuştuk,
başımızın üzerinde
bembeyaz,sevinçli bir tülbent vardı ve bize
amansızca vuruyorlardı.
Yüzünde anlamlı bir korku ve çok sevdiğim bir
koku vardı...Çünkü bize vurdukça onlar,gerçek
kokumuz çıkıyordu ortaya ve bu koku bizi birbirimize
daha çok bağlıyordu...
Hava güneşliydi,ılık bir kan gibi yağıyordu yağmur
ve amansızca vuruyorlardı bize.
Bense bu anı çok uzun yıllar öncesinden hatırlar
gibiydim.
Zaten ben bu ülkede ne yaşadıysam onu uzun
yıllar öncesinden hissetmiş gibi yaşardım.
Ne yaşadıysam çok uzak yerlerden görür gibi
yaşardım.
Bana benzemeyenlere yakında buralardan gideceğimi
kanıtlamakla geçmişti ömrüm...
Hava güneşliydi,ama ılık bir kan gibi yağıyordu
yağmur yine de...
Ve onlar vurdukça bize alışkanlıklarımız çözülüyordu
böylelikle.
Küçümsediğimiz yollar açılıyordu önümüzde.
Çiçeklerin dudaklarındaki sıcak rüya korkularımızı
dolduruyordu...
Çünkü saf hiçbir şey yoktu bu dünyada.
Kötülükler bile terkederken bir kalbi geride buruk
bir üşüme bırakıyordu.
Zulüm bile saf değildi,bize vuranlar yitirdikleri
masala vuruyorlardı aslında...Hiç bilmedikleri sırlara,hissetmekten korktukları sevgilerine...
İnsan ancak kendi cesedine bu kadar acımasız
olurdu,
ve biz onların hiç yaşamadıkları masallarda,hiç 
bilmedikleri sırlarıyla ve hissetmekten korktukları
sevgileriyle birlikte ölmüş cesetleriydik
aslında...
Çünkü saf hiçbir şey yoktu bu dünyada...
Bir ara yüzüne baktım,acıya dayanamayacak gibiydin,
aşk gibiydin,saf bir güzellik gibiydin,olmayacak
birşeydin.
Sonra geçti,gülmeye başladın,bana mutluluklar,
sonsuz mutluluklar diledin,sonra gözlerimden
öptün,şükür dedin,şükür bu hayat bizim değil,
bizim değil bu dünya...Bizim değil bu sınırları kayıp
cesetlerle dolu ülke...
Bize vuranlara hiçbir borcumuz yoktu artık,
çünkü ancak zulüm altındakiler barışabilirdi
cesetleriyle.
Kimdin sen,annem mi,sevgilim mi,o an tanıştığım
biri mi,yoksa hepsi birden mi,bilmiyordum...
Önce kendimle kucaklaştım,sonra senle,çünkü
kendini hiç bulamayan,kayıp insanların eseriydi
bu ülke,bu dünya,bu sınırları kayıp cesetlerle dolu
hayat...
Dışındaydık artık cam fanusun ve başındaydık
henüz fanusun içindeyken küçümsediğimiz yolların...
Kimsem kalmamıştı artık uzağımda.
Kimsem kalmamıştı artık kendisine benzemeyenlere
birgün mutlaka buralardan çıkıp gideceğini
kanıtlamaya çalışan...
Senden başka kimsem kalmamıştı...
Çünkü zulme borçluyduk bizi birbirimize bağlayan
gerçek kokumuzu...



Ahmet Oktay’la, rahmetli Edip Cansever’in şiir tiplerini konuşuyorduk. Oktay’a göre, Edip Cansever’in yarattığı şiir tiplerini gerçek hayatta bulmamız pek olanaklı değildi. Çünkü bu tipler öncelikle duyarlı, yetkin bir gözlem gücüne sahip, kendilerinin ruhsal analizini titizlikle gerçekleştiren, dahası, bilgili ve kültürlü kişilerdi. Böylesine gelişkin bir oltacı, garson, otelci, gül satıcısı, genelev kadını vb. görmek, hiç kuşkusuz mümkün değildi. Biz de katıldık bu görüşe, sonuçta, bu tiplerin Edip Cansever’in kendi düşüncesini açıklamak için kullandığı motif tipler olduğuna karar verdik. Bu kişiler, Edip Cansever’in düşünce katlarından başka bir şey değildi; dahası, konuşan, Edip Cansever’in kendisiydi... 
Her şey buraya kadar iyi hoş da, siz, ayakkabılarınızı boyattığınız boyacının kültürlü bir varoluşçu olduğunu öğrenirseniz ne yaparsınız? Tabii ben da şaşırdım. Ve aklıma Edip Cansever’in yarattığı şiir tiplerinin gerçek olabileceği geldi. Demek böyle insanlarla karşılaşmak hiç de olanaksız değildi. 
Genellikle ayakkabı boyacılarıyla sıradan şeyler konuşulur. Ben de Taksim’deki bir boyacıya, 'Nerelisin? Nerede oturuyorsun? Nasıl geçiniyorsun? ' gibi sıradan şeyler sordum. Adının Hayri Tonozlu (58)   olduğunu öğrendiğim ayakkabı boyacısı sorularıma, 'Hususi hayatım sizi niye ilgilendiriyor? Öyle olmuş, böyle olmuş, ne fark eder? ' diye cevap verdi. Onun ciddi bir boyacı olduğunu düşünerek, farklı şeyler sormaya başladım. 'Eskiden İstanbul’da ne kadar seçkin yerler varmış, şimdi hiçbiri kalmadı. Her şey yozlaştı, ' dedim. Hayri Bey, bunun üzerine 'Evet, Markiz, Baylan, High-life vardı. Ben eskiden hep High-life’e giderdim, ' demez mi, şaşırıp kalmıştım. Ama Hayri Bey, hem ayakkabımı boyuyor, hem de İstanbul’un sanatçı mekânlarını anlatıyordu. Bir ara 'Siz hangi felsefi ekole yakınlık duyarsınız? ' dedi. Onun hafife alma isteği, şaşkınlığımı bastırdı, 'eksistansiyalistim, ' dedim. Hayri Bey’in gözlerinin içi güldü: 'Ne güzel, ben de varoluşçuyum, ' dedi. Elimde olmayarak ayağımı boya sandığının üzerinden çektim. Şaşkınlığım henüz geçmemişti; ama o devam ediyordu: 'Bakın, varoluşçuluk deyince akla hemen Sartre gelir; oysa Sartre, parlak cümleler, gösterişli buluşlardan başka bir şey değildir. Gerçekte varoluşçuluğu sistemleştiren Heidegger'dir. Sartre, Heidegger’in yanında garnitürden başka bir şey değildir.' 
Bir şok yaşıyorum âdeta. Zaman kazanıp Hayri Bey’in üstüne başına bakmaya çalıştım. Üstünde siyah bir kaban vardı. Pantolonu yazlıktı ve çok eskimişti. Başında limon küfü renginde yazlık, keten bir şapka vardı; yüzü çökmüştü. Eğer çok dikkatli bakılırsa gözlerinde olgunluk ve zekâ belirtisi bir ışık fark edilebiliyordu. 
Hayri Bey’le tartışamayacak kadar donatımsızdım. Heidegger’in hiçbir kitabını okumamıştım. Çünkü Hayri Bey gibi Almanca bilmiyordum. Bu arada Hayri Bey, canlı el kol hareketleriyle varoluşçuluğu tanımlamaya çalışıyordu bana. Her şey bir yana, beni tanıdığına sevinmişti. Hiç değilse bazı ortak bilgilere sahiptik. Bir ara 'Başlangıcından bugüne kadar felsefe bir arpa boyu yol katetmiştir, ' dedi. Artık her şey kabulümdü. 'Ya öyle mi? ' demekle yetindim. Ayakkabı boyacılarını hafife almanın cezasını çekmeye hazırdım. Beriki devam ediyordu: 'Kant ne yaptı, insan beynini 12 kategoriye ayırmaktan başka? Spinoza yok güzellikmiş, yok ahlâkmış, bir yığın metafizik şey attı ortaya. Dogmatikler keza öyle...' 
Bir ara Hayri Bey’e Marksist felsefeyi soracak oldum. Önce kısa bir açıklama yaptı. Daha sonra Marksist felsefenin ferdi yanının olmadığını iddia etti. Daha sonra söz Troçki ile Lenin’e geldi. 'Bunların ikisi de aynıdır. Aralarında hizipleşme vardır o kadar. Bu kişiler, şartlar neyi gerektirirse onu yaparlar. Yaratıcı değildirler.' 

Varoluşçu Boyacı: 'Kendi kendimizi yaratmanın imkânı bizim elimizdedir' 
'Unutmadan söyleyeyim, ben Kapital’i de okudum, Kapital çok sıkıcıdır. Rakamlar, misaller falan filan.' 
Cezamın hiç de hafif olduğunu sanmıyordum. Bu işkence ne zaman bitecek, diye düşünüyordum. Başlangıcından bugüne kadar felsefede bir arpa boyu yol alınmadığını söyleyen Hayri Bey, Nietzsche ve Kafka’nın, bilmeden varoluşçu felsefeye katkıda bulunduklarını iddia ettikten sonra bana, 'Peki siz varoluşunuzu gerçekleştirdiniz mi? ' diye sordu. Afalladığımı görünce konuşmasına devam etti: 'Kendi kendimizi yaratmanın imkânı bizim elimizdedir, ' dedi. Bir ara üstün insan teorisiyle, varoluşçu düşünce arasında yakınmaya başlamıştı. Her şeyi oluruna bırakmıştım. 
Hayri Bey’in felsefe bilgisinin altında daha fazla ezilmemek için sık sık konuyu değiştiriyordum. Sözü dönüp dolaştırıp güncel bir konuya getirdim. Türkiye’de son günlerde sık sık konuşulan irticayı nasıl değerlendirdiğini sordum ona. 'Bakın bu politik sahaya girer. Din, yöneticilerin işine geliyor. Böylelikle halkı daha kolay isteklerine boyun eğdiriyorlar. Aslında din bir imajdır ve insan, kendisi yaratır bu imajı; insan yine düşünmelidir ve yoğunlaşmalıdır, ama düşüncesinin içinde Allah, peygamber gibi imajları çıkarmalıdır. En eski din olan Budizm 5000 yıllıktır. Musevilik 3000, Hıristiyanlık 2000, İslamiyet ise 1400 yıllıktır; ama insanlığın tarihi 50 000 yıllıktır. Peki 45 000 yıldır ne oldu, onu soran yok. Ne yazık ki milyonlarca insan dine inanıyor ve onlara kimse ışık tutmuyor. İşin doğrusu din zararlı bir şeydir. Ama insan bir şeye inanmak zorunda. İnançsız olmak da benim hayatımı hafifletiyor.' 
Hayri Bey’in dünya görüşüne hiçbir idealist ve metafizik düşünce sızmamış. Kader, şans gibi toplumsal yaşantımızı yönlendiren kavramlarla hiçbir alışverişi yok, öyle ki bir ara bu durumu 'ideolojinin ölümü' diye nitelendirdim. 
Hayri Bey felsefe bilgisinin yanı sıra, geniş edebiyat bilgisine sahip, en çok O’Henry’yi sevdiğini söylüyor. O’Henry’nin, Quartet’ini, Viyana’da sinemaya uyarlanmış haliyle seyretmiş ve hayran kalmış. Dostoyevski, Hayri Bey’in başucu yazarıymış. Tolstoy, Bernard Shaw, Jean Jacques Rousseau ve Voltaire’i ilgiyle okuyormuş. 
Hayri Bey, özel hayatların öyle rastgele anlatılmasına karşı; ama bu kadar uzun konuştuktan sonra, beni kırmayarak hayatının bazı dönemlerini bana kısaca anlattı. Hayri Bey, genç yaşında Avrupa’ya gitmiş. Almanya’da yaklaşık 14 yıl kalmış, bu süre içinde devlet dairelerine, hastanelere cam çerçeve monte etmiş. Daha sonra Avusturya ve İsviçre’de kalan Hayri Bey, buralarda uzun süre Dolçe Vita bir hayat sürmüş. 'Avrupa’da hayat o kadar güzel ki, kopmak imkânsızdı. İnsanı hep içine çekerdi. Bu yüzden az kalsın sağlığımı kaybediyordum, ' diyor.1975 yılında İstanbul’a dönmüş Hayri Bey. Kendisi kabul etmese de, şimdiki hayatı tam bir sefalet. Ayda yaklaşık 50 bin lira kazanıyor, kaldığı otele günde 1200 lira veriyor, otel parası olmadığı günler parklarda yatıyormuş. Almanya’dan getirdiği bir miktar parayı harcadığı için bu durumu kaçınılmaz buluyor. 'Her şey olması gerektiği gibi, ' diyor. 'Dolçe Vita yaşamaktan, evlenmeye zaman bulamadım, ' derken bile, kimsesizliğinin nedenini başkasında aramaya çalışmıyordu. 
Hayri Bey, beni bilgisiyle olduğu kadar, kişiliğiyle de etkilemişti. Ayakkabılarımın boyanması bitmişti. Parayı uzattım. Teşekkür etti. Yeniden görüşmek üzere vedalaşırken, bir daha hiçbir ayakkabı boyacısını hafife almamaya söz veriyordum.



Kutuplarda ayı avcıları buzların içine jilet kadar keskin bir baltayı yerleştirir, keskin tarafın üzerine biraz kan sürerlermiş. Bunu bilmeyen ayı gelip kanı yalarken kendi dili kesilirmiş. Ama kanın tadından dilinin acısını fark edemez, kendi kanını yalamaya başlarmış. Damarlarındaki kan tükenince olduğu yere yığılırmış. Avcıda gelip derisini yüzermiş. Avcılar ayıları kurşunla vururlarsa ayının postu delinir ve bu yüzden çok para etmeyeceği için bu yolu denerlermiş.
Şimdi o kan tadını kendi dilimde hisseder gibiyim.Bu bilgiyi öğrenince anladım dilim yıllardır kesikmiş benim... Yıllardır ben de kendi dilimden akan kanı emip duruyormuşum... 
Başlarda gücümün tükendiğini, kan kaybettiğimi fark etmiyordum. Ama artık ediyorum. Kanım tükeniyor ne zamandır. Böyle giderse yere yığılmam ve birilerinin gelip derimi yüzmesi yakındır... 
Yıllardır kendi kanımı emmekten bu hayatta kabul gören her şeye meydan okuyacak cesareti bir türlü bulamadım kendimde... Oysa kurtuluşum bu cesareti bulmamdan geçiyordu... 
Bu cesareti bulamadığım için çareyi kendi kanımı emmekte bulmuştum. Tükeneceğimi bile bile... 
Dilimi kesen o keskin bıçağın ne olduğunu anlamaya kalkışmadığım için... Varoluşunun o arka bahçesine hep gözlerimi kapattım. Küçük bir inanç yeterdi yaşamam için. O yaşayabilmek ve ayakta kalabilmek için ihtiyacım olan kendimi aldatma inancı... Bu küçük ve zavallı inanç kendi kanımı emerken kendimi unutmama yeterdi. Böyle yaptım.
Hayatı o keskin bıçaktan değil, okullarda bana öğretilenlerde arayıp bulmaya çalışmıştım. Kanım tükenmeye yüz tutunca anlamıştım, okullarda hayatı öğretmiyorlardı, aksine okullarda hayatı olduğu gibi görmemem için gözlerimi bağlıyorlardı. Eğitim başımı eğip dilimi o keskin bıçağın üzerine sürmemi öğretmişti bana... 
Gözlerim bağlıyken öğrendiğim şey hep suçlu olduğum ve hiçbir zaman bu suçtan kurtulamayacağımdı... Gözümdeki bağı çıkarıp atmaya her kalktığımda suçlu hissediyordum kendimi. Gözlerim bağlıyken yaşamanın ve bu suçtan kurtulmamın bedeli alçaklığı ve ikiyüzlülüğü becerebilmekti... Aç kalmamak istiyorsam ikiyüzlü ve alçak olmam gerekiyordu... Ve durmadan kendi kanımı emmem.
Bu yüzden beni kim mutsuz ediyorsa, kim gözlerimi bağlayıp usul usul kanımı emiyorsa ona tapıyordum... Bildiklerimi unutturanlara... Bak sana doğruları öğretiyoruz, sarıl onlara ve geleceğe hazırlan, diyorlardı bana... Gözlerimi bağlayanların doğrularına sarılıyordum ben de. Kendi kanımın kokusundan o bu doğruların içindeki hile ve ihtiras kokusunu duyamıyordum... Geleceğim, diye sarıldığımın usul usul bir tükeniş, bir harcanma olduğu fark edemiyordum. Ben kendi kanımı emerken gözlerimi bağlayanlar da düşlerimi emiyorlardı. Bana ne sunarlarsa, ne gösterirlerse ona inanmakla ve bağlanmakla görevli sayıyordum kendimi... Bir zeka tutulmasıydı yaşadığım, budala bir inanıştı... İşte zaman zaman kendime duyduğum hayranlığın temelinde bu zeka tutulması, bu budala inanışlar vardı. Kendime hayran oldukça kendi kanımı daha bir iştahla emiyordum... 
Bazen gözlerimdeki bağlardan sıkılır, onu hafifçe aralar, hayatın nasıl bir yer olduğuna ve varlıkların ardında nelerin saklı olduğuna bakardım... İşte o zaman ne denli ikiyüzlü ve alçakca bir yaşam sürdürdüğüme bir kez daha tanık olurdum. İşte o zaman hiçbir acımasız zenginin suratına cesurca tükürmediğimi ve gözlerimdeki bağı sonsuza dek atamadığım sürece bunu hiçbir zaman yapamayacağımı anlardım... İşte o zaman aklıma şairler bilgeler, deliler, cesur nihilistler gelirdi, o soylu yoksullar gelirdi, gözlerim bağlı olmadığımda gizli gizli okuduğum: Eski Yunan'da yaşamış ve kendi kanını emmemek bir fıçıda yaşamayı göze alan, karnı acıkınca ise karnını sıvazlayıp; bakın ne güzel doydum, diyen ve onu ondan kopartacak her şeyle bağını kopartmış Diyojen gelirdi... 
Bir gün zenginin biri Diyojen'i evine götürmüş, adamın evi çok lüks ve tertemizmiş: Yerlere sakın tükürme, her yer çok temiz demiş, adam Diyojen'e... Diyojen, kalkıp adamın yüzünün ortasına tükürmüş ve: Bu evdeki en pis yer senin yüzün, o yüzden tükürdüm yüzüne, demiş... 
Gözlerim bağlıyken Dijonen'in hep bu sözünü düşünür kalbim çaresiz bir umutla çarpardı... Kalbim, uzağımda kalmış cesur çıkışlara, hep ertelediğim yolculuklara, bir yerim var bana çok yakın, ama benden uzakta diyen o hasretime çarpardı... 
Ben Diyojen gibi yaşamak isterdim, ama okullarda bana ve benim gibilere ya zengin, zengin olamazsanız, dilenci olacaksınız, diye öğretirlerdi... 
Zengin ve dilenci... Lüks içinde ve asalak... Ortası yoktu sanki. Hayatı, düşleri, anlamları omuzlarında taşıyan başkaları yoktu. Diyojenler, şairler, deliler, bilgeler, isyankarlar ve o soylu yoksulların yeri yoktu bana sundukları bu toplum haritasında... Çünkü cesaret isterdi şair, bilge, deli, isyankar ve soylu bir yoksul olmak için... Bu hayatın arka bahçesini, varlıkların ve görünenlerin ardındakileri görebilmek için çok cesur ve çılgın olmam gerekiyordu... Gözlerimi bağlayarak bana kabul ettirmek istedikleri her şeye koşulsuz meydan okumam gerekiyordu... 
Kabul etmek ve boyun eğmek içinse sadece sahte bir yaşam umudu, giderek karaktere dönüşen bir ikiyüzlülük ve bolca alçaklık yeter artardı bile... Bunlar da bende çokça vardı zaten. Kanımın tadını sevmeyi öğrenmiştim çoktan. Gözlerim bağlıyken daha huzurluydum... Gözlerim bağlıyken kendimi saf ve ahlaklı buluyordum. Gözlerim bağlıyken çirkeften ve kötülükten uzak sanıyordum kendimi... İyiliklerim dakik ve planlıydı. İyi olma günlerim vardı... Ahlaklı ve örnek insan olma haftalarım vardı... Beni mutsuz edenlere ve harcanmak için ellerine geleceğimi teslim ettiğim insanlara tapma mevsimlerim vardı... 
Hiçliğin silahları gelip içimdeki boşluklardan vurmasın beni diye, daha uzun aralıklarla açıyordum gözlerimdeki bağları... Kalbime benden çok uzaktaki, ama bana çok yakın olan o yaralı ve o uyumsuz yanımı küçümsemeyi öğretiyordum durmadan... 
Kaçış günlerimi, yalan yere umutlandığım yılların içinde görünmez kılıyordum... Edindiğim en büyük tecrübe kendimi aldatmada gösterdiğim o denenmiş, o büyük tecrübeydi... 
Kendimi aldatmamamın bir sınırı yoktu... Çoğu kez yoksullardan yana gözükürdüm, ama hiçbir şeyden korkmadığım kadar korkardım yoksulluktan... Yoksulluk bana yaşamadan ölmeyi hatırlatırdı hep... 
Hatta o çamurlu kaldırımlar, karanlık sokaklar, izbe ve metruk evler, o hastalık taşıyan evler ölümden daha çok ürkütürdü beni... 
Kendimi kendi gözümde aklayabilmek için ideolojilere bağlanırdım, kuramlara, öğretilere... Çıkar gözetmeyen duygular içinde olduğuma inandırırdım kendimi... Oysa en çıkar gözetmeyen duygular içindeyken bile bilirdim ki ne yapıyorsam hep kendim için yapıyordum. Kendimi daha çok sevmek için... Kendime duyduğum hayranlığı biraz daha pekiştirmek, güce ve daha çok önemsenmeye duyduğum ihtiyacımı giderebilmek için... 
Oysa kendi kanını emen ve emdikçe tükenen biri için kendini sevmek ne kadar mümkün olabilirdi ki... Gözleri bağlı olduğu için hayatın arka bahçesini ve varlıkların görünmeyen yüzünü görmekten hep korkan biri giderebilir miydi hayran olunmaya duyduğu o hastalıklı ihtiyacı... Güce ve önemsenmeye duyduğu açlık, daha derin ve daha onulmaz boşluklar açarak büyümez miydi insanın içinde.
Gerçek yüzünü göstermeden sevilebilmek... Hayranlık ihtiyacı... Güce ve önemsenmeye duyulan saplantılı arzu... Bütün bunlar toplumsal bir sahtekar olmadan elde edilebilir miydi... 
Ben ne istiyorsam, onlar da onu istiyordu görüştüğüm, birlikte olduğum insanlar... Hepimiz sahtekar olduğumuz için birbirimize katlanıyorduk... Bir alışveriş dünyasıydı kurduğumuz dünya. Ben onları önemsiyor, seviyor, hayranlık duyuyor gibi yapıyordum, onlar da aynısı bana yapıyorlardı... Birbirimizi seviyor gibi yapıyorduk... Yaşamıyorduk sanki... Söylediğimiz yalanlarla birbirimizi yaşatmaya çalışıyor, boşluklarımızı kapatmak için bir araya geliyor, bir araya geldikçe daha sona kapatma vaatleriyle birlikte boşluklarımızı daha da büyütüyorduk... 
Boşluklarım büyüdükçe güce ve önemsenmeye duyduğum ihtirasım daha da artardı... Bana dayatılan doğrular nasıl birer hileyse, içimde büyüyen ihtiraslar da kötülük yapma arzusu olarak belirirdi içimde... 
Şehirde böyle bir moda yayılmıştı çünkü. Kötüler daha çok ilgi görüyordu. Kötüler daha çekici geliyordu insanlara. İyilik hep yedekteydi. Kötülük afişlere yazılıyordu... Birbirimizi önce zor duruma düşürecek, aldatacak, kırıp incitecek, sonra birbirimizde açtığımız yaraları sarmaya çalışacaktık. Nasıl birbirimizi seviyor gibi yapıyorsak, işte yaralarımızı öyle sararmış gibi yapacaktık... Duruma göre, gücü gücüne yetene göre, bazen kurban, bazen cellat olacaktık... İlişkilerde bazen minnettar kalıyormuş gibi yapacaktık birbirimize, ama hiç beklemedik anlarda birbirimize gerçekten acımasız despotlar gibi davranacaktık... 
Bir araya geldiğimizde sevgi, dostluk, fedakarlık gibi sözcükler uçuşup duracaktı aramızda... Bu sözcükleri kanı çekilene kadar birbirimize söylemekten hiç usanmayacaktık... 
Oysa gözlerimiz ne kadar bağlı olursa olsun, kendi kanımızı emmekten ne kadar zevk alırsak alalım, kalbimizin arkasında başka bir kalp, ruhumuzun arkasındaki bir başka ruh birbirimizin arkasından söylenenleri eğer bilebilecek olsaydık bu sözcüklerin aslında ne kadar anlamsız olduğunu hatırlatacaktı bize... 
Sevgi, dostluk, fedakarlık sözcükleri aramızda ne kadar uçuşursa uçsun aslında nereye doğru yolculuk yaptığımızı, gözlerimizin hangi hedefe takılı kaldığını biliyorduk... Zenginliğin kalbine, lüksün içine... İşte bu yüzden hayranlık duyduklarımızın önünde köle, küçümsediklerimizin karşısında şeytan rolüyle çıkardık... 
Oysa ne köle olmayı başarabiliyorduk, ne de şeytan... Sadece birer köle taklidi, sadece birer şeytan taklidiydik. Sıradanlıktan kurtulabilmek için birbirimize yaptığımız kötülükler hayatın bize yaptığı kötülükleri değiştirmeye yetmeyecek kadar aciz ve sıradandı... Birbirimize yaptığımız kötülükler sadece önünde diz çöktüklerimizin işine yarıyordu... Birbirimize yaptığımız ve yapmayı düşündüğümüz kötülükler, biz o zavallı rollerimizin içinde kıvranıp dururken sadece hayatın o büyük kötülüğünü çoğaltmaktan başka bir işe yaramıyordu oysa... 
Hayatın o büyük kötülüğü çoğaldıkça zengin olma umutlarımız giderek azalıyor, bu umut azaldıkça gözlerimiz acı çekmeden dilenci olmanın yollarına çevriliyordu... Çünkü tarihin bütün kötü zamanlarını içine alarak ve çağların arasında gitgide kaybolan ülkemiz sadece iki şekilde yaşamanın yollarını gösteriyordu bizlere: Ya lüks içinde yaşayacaktık ya da asalaklığı tercih edecek, sadaka alarak yaşayacaktık... Ve arada kalanları hep unutarak... Arada kalanları unutarak yaşamanın yolu ise her geçen gün daha da yırtıcı olmanın yollarını öğrenmekten geçiyordu... Yırtıcı, ama hiç fark edilmeyecekti... Yıkıcı, ama kibarlıkla süslü. Acımasız, ama kültürle boyanmış ve gizlenmiş olacaktı... Birileri yok edilecekti, ama bu yok ediliş hemen gözlerden kaçırılacaktı. Çatışmalar çıkacak, hayatlar söndürülecekti, ama trafik aksamayacak, mahvedilen hayatların önüne hemen bir paravan çekilip; hiç şey yok, herkes eğlencesine devam etsin, denilecek ve hayat kaldığı yerden yine akmaya devam edecekti... 
Kimse yaptığı kötülükten kendisini sorumlu tutulmayacaktı... Caniler geçmişte anneleri tarafından az sevildikleri için yaptıklarından dolayı sorumlu olmayacaktı... Zenginliği elde edebilmek için kendilerinden güçsüzleri hınçla ezip geçtiklerinde, çocukluklarında mağduriyet yaşadıkları için böyle davrandıkları söylenip bağışlanacaklardı... 
İsyankarlıkları ancak düzenin bir parçası olduğunda hoş görülebilecekti... Kimsenin üzerinde kalmayacaktı kötülük... Şeytan dünyayı terk edip gidecekti.Ya afişlerde kalacaktı adı, ya da şehrin en kalabalık, ama insanların kendisini en yalnız hissettiği meydanlarda sevimli bir palyaço gibi gezdirilecekti... Ölüm bizden hep uzakta, ölüm sadece çamurlu ve yoksul sokaklara yakışan iğrenç bir durum olarak hissedilecekti... Annemizin sütünden sonraki en helal şey olan ölüm sadece başkalarının başına gelen kötü bir skandal sayılacaktı... İyilik kötülüğe eşdeğer olacaktı, hayat ölüme... İnsanlar vatanlarını çok sevdiklerini söyleseler de, onu her geçen gün biraz daha az tanıyacaklardı... 
Tıpkı kendilerini daha çok sevdiklerini sandıkça kendilerinden nasıl biraz daha uzaklaşıyorlarsa öyle yanlış, öyle eksik seveceklerdi vatanlarını... 
Gözümdeki bağı kaldırıp hayata baktığım o kısacık anlarda görmüştüm işte bunları... Bir de uykusuz kaldığım gecelerde... Dilimdeki kesik en çok böyle zamanlarda acı verdi bana... Bu yüzden artık onu bana çok uzak, ama çok yakın kendimi geri çağırmak için kullanmalıyım... Ne kadar acırsa acısın bana bugüne dek ne kabul ettirilmeye çalışılmışsa onlara meydan okuyabilmek için varolmalı o benim için... 
Bu azalmış kanımla ne kadar uzağa gidebilirim ki; ama artık başkaları değil, tüketeceksem ben tüketmeliyim onu..
Başkalarına acı ve mutsuzluk vermediğim bir yer olmalı... Yıkıcı ve acımasız olmadığım... Varsın kimse hatırlamasın beni... Artık gözlerimdeki bağa değil, kafamdaki karışıklığa tapmalıyım..Kendi kanıma değil, Diyojenlere, şairlere, bilgelere, delilere, o soylu yoksullara tapmalıyım..
Yalan söylediğimde en dilimdeki kesik hep sızlamalı... Lüks içinde yaşamak ya da sadaka almak için birilerine yalvardığımda daha çok sızlamalı... Böyle anlarda bana hep kendisini hatırlatmalı... 
Beni bilmeden yaşadığım bu ısmarlama hayatım değil, her şeye rağmen öğrendiklerim mahvetmeli... 
Avcılar değil, beni gözümü bağlayanlar yüzünden değil, mahvolacaksam ben kendi istediğim için mahvolmalıyım.
Çünkü ben kendi kanımı emerken hayatın arka bahçesinde, varlıkların ardında ne olmuşsa biliyorum ki benim yüzümden oldu... Biliyorum artık dünyadaki bütün yıkımlar, bütün katliamlar dilimdeki bu kesik yüzünden oldu...



Ben, yine de vazgeçmedim seni sevmekten.
Eskisi gibi değil ama.
Biraz buruk, biraz küs, biraz sitemkâr seviyorum artık seni...
Dudaklarımı ısırıyorum artık adın geçince.
Kavga falan çıkarıyorum.
Eskisi gibi sakin değilim ama olsun...



Kimi sevsem,
onun hep uzakta bir sevdiği vardı,
unutamadığı ilk aşkı ya da onu ter...k edip giden sevgilisi…
Kimi derinden sevsem,
o bir başkasını derinden hatırlardı.
Öylesine çok sevdim ki onları,
başkalarına duydukları sevgileri anlatmalarını
sessizce, içim acıyla kanayarak dinledim.
Beni yitirmekten hiç korkmadılar; 
çünkü onlara göre fazla iyiydim; 
bu yüzden ilk anda vazgeçilebilirdi benden.
Beni terk edenlerden tek bir dileğim olurdu.
“"Ne olur, bir daha beni aramayın! 
Çünkü ben kolay unutamıyorum.
Çünkü ben size duyduğum o akıl dışı aşk yüzünden keder bahçemi dağıtıyorum. Çocukluğumun o güzel bahçesini”"
böyle derdim onlara ama yine de ararlardı beni…
Soluksuz ve umutsuz kaldığı bir gecede mutlaka akıllarına ben gelirdim…
O, yedek sevgili! …



Ne zaman yüzüne baksam 
yalnızlığın o mutlu gerilimi 
O öksüz göl hızla derinleşir 
biliyorum, acılarım hiç bitmeyecek, bu öyle bir 
yeşil 
Ne zaman gözlerinin içine baksam, biliyorum 
ikimizi de aşar, o kapının ardındaki masal 
bense yüreğimin bu hallerinden korkar, kalırım 
bir hız trenine bindirilmiş küçük bir çocuk gibi 
geçip giden yüzlerine bakar kalırım 
Ömrün kısalığı çarpar camlara 
ateş hızla yayılır içerilere 
Akşam olur, evler dolar boşalır 
acıyla erir, yüzüne aşık çocuk 
Ne zaman gözlerinin içine baksam, bliyorum 
İkimizi de aşar, o kapının ardındaki masal



Bitaneme 
Bir tek seni sevdiğim doğruydu... 
Ve bu doğru yüzünden hayatım yalana battı... 
Sen beni dışladığından beri beni sevenlere bir hayalet hediye ettin... 
Tepeden tırnağa aşka,tepeden tırnağa özleme batmış bir hayalet... 
Kimisi senin beni beklettiğin kapıda beni bekledi.Seni beklemekten yorulur, onunla birlikte çekip giderim diye buralardan... 
Ve ben en çok onların sevgisine inandım.En çok onlara derinden üzüldüm. 
Ve hep merak ettim, karşılıksız ve onca yıl bir hayaleti nasıl böylesine 
sevebildiler diye... 
Dünyanın iyi bir yer olduğuna ve yaşamak için çok sebep bulunduğuna, 
bu insanların bir hayalete duydukları o akıl almaz, o sonsuz sevgileri 
yüzünden bir kez daha inandım... 
Seni unutmak için başladığı her aşkı yine seninle aladatan bir 
hayalete... 
Seninle kendini, bütün düşlerini, çocukluğunu, yaşadığı bütün acıları aldatan bir hayalete... 
Bir tek sana duyduğu sevgisi doğru olan, 
bu yüzden bütün hayatı bir yalan olan hayalete...



Otobüste sevgi yoktu. Orada herkes kendine ve birbirine düşmandı. İşte bu yüzden otobüsteki insanlar birbirlerine en kötü yüzlerini göstermekten çekinmiyorlardı. Şoför en acımasız tavrıyla yolcuları durmaksızın azarlıyor, genç öğrenci başının dibinde artık ayakta durmaktan gücünü tüketmek üzere olan yaşlı bir kadını görmezlikten geliyor; genç bir adam adeta bütün gövdesiyle, önündeki kızı habire sıkıştırıyor, açıkçası cinsel tacizde bulunuyor; üstü başı pis, üstelik kendi kendisine konuşuyor diye yaşlı bir adamın yanına kimse oturmuyor; gençten biri yanında kendisinden biraz daha kısa boylu birinin üzerine neredeyse abanıyordu. Bir sivil polis önünde oturan iki öğrencinin neler konuştuğuna kulak kesilmişti. Bir başkasının ayağına basan sonra asla özür dilemediği gibi ayağına bastığı kişiye adeta, “ayağımın altında ayağının ne işi var” der gibi bakıyor, herkes herkesi olup olmadık zamanlarda suçluyor ve aşağılıyordu... Evet, bu otobüste sevgi yoktu! .. 
Bir duraktan genç bir kadınla, dokuz on yaşlarındaki oğlu bindi, otobüse... Kısa bir süre sonra avını bulmuş bir avcının heyecanıyla, “biletini at hanım” diye bağırdı bizim şoför. Genç kadınsa utanarak yolcuların arasına saklanmaya çalıştı. Şoför yine: “Biletini atmadın, bak kafam bozuluyor artık” diye öfkeyle çıkıştı. Biraz daha gittik ama çok geçmeden genç kadın ağlamaklı bir ses tonuyla: “Durun... Lütfen, burada inmek istiyorum” dedi. Otobüs durdu. Kadın, yanında çocuğuyla durak dışında, öylesine bir yerde indi aşağıya. Bu defa yüzünü örtmüş hıçkıra hıçkıra ağlıyordu. Oğlu ise annesine sarılıp: “Anne ağlama, ne olur ağlama” diyordu habire. Otobüste ansızın bir sessizlik olmuş, herkes nefesini tutarak bu olayı izliyordu. Bu genç kadının varlığıyla kötü bir düşten uyanmış gibiydik. Oğluna sarılıp ağlayan bu genç anne yıllardır bastırdığımız duygularımızı hatırlatmıştı sanki bize. 
Ve hemen sonra hiç beklemediğimiz bir şey oldu: Şoför otobüsün el frenini çekip aşağıya indi ve kadınla çocuğun yanına gitti ve onlardan özür dilemeye başladı. Duyuyorduk, şoför ağlayan kadına yaptığı işten çok bunaldığını, geçim sıkıntısı çektiğini, trafiğin ve yolcuların sinirlerini harap ettiğini, demin yaptıklarından pişman olduğunu söylüyor ve biletsiz olsa bile -ki şu an bu hiç önemli değildi- genç anneyi otobüse davet ediyordu. Genç kadınsa biraz önce çok aşağılandığını, çok utandığını, bir daha o otobüse binemeyeceğini söylüyordu. 
Otobüsün durduğu yerin biraz aşağısı deniz kenarıydı ve hemen oracıkta bir çay ocağı ve gökyüzü renginde masa örtüleri bulunan masalar vardı. Güneş ve rüzgâr bu çay bahçesini soylu bir neşeyle kucaklıyordu. Genç kadın çocuğuyla beraber biraz olsun soluk almak ve dinlenmek için bu çay bahçesindeki masalardan birine oturdu. Gözyaşları dinmişti. Şoförse onu bırakmıyor, yanına diz çökmüş özür dilemeye devam ediyordu, işte ne olduysa bu andan sonra oldu. Herkesin yüzü aydınlandı ve ortak bir kararla gideceğimiz yerlerden vazgeçip otobüsten indik, adeta koşar adım gökyüzü rengindeki örtülerle örtülü masaların olduğu çay bahçesine gittik. Genç kadının yanına diz çöken şoförün omuzuna vuran güneş ışığı, genç annenin o unutulmaz masum yüzü defalarca içimize işlemişti. Sanki birbirinden çok, ama çok farklı insanların içinde ne gariptir ki aynı ortak ses: “Artık yeter, bunca kötülük, bunca duyarsızlık yeter” diyordu. 
Nitekim şimdi hemen herkes genç anneyi teselli ediyor, sakinleşmesi için çaba harcıyordu. Genç kadın bu yakınlığımızdan cesaret alıp durumunu güçlükle de olsa anlattı. Kocası siyasi mahkummuş, yıllardır cezaevindeymiş, kendisi işten çıkartılmış, günlerdir iş aradığı halde bulamıyormuş, evde hiç yiyecek bir şey kalmamış, çocuğunu annesine götürüyormuş, otobüs bileti alacak parası yokmuş. Genç kadın bütün bunları anlatınca bir anda herkes garip bir duygusallığa kapıldı ve deminki dehşet otobüsünde uyanan kötü ruhları için birbirlerinden özür dilemeye başladılar. Yalnızca çok genç insanlarda görülür bu duygusallık; o kötücül mantık yoktur. İyi ki de yoktur, göğüsleri heyecanla inip kalkar...



``Telgrafın tellerini kurşunlamalı’’
Öyle değildi bu türkü bilirim
Bir de içime
-Her istasyonda duran sonra tekrar yürüyen-
Bir posta katarı gibi simsiyah dumanlar dökerek
Bazan gelmesi beklenen bazan ansızın çıkagelen
Haberler bilirim mektuplar bilirim.
Gamdan dağlar kurmalıyım
Kayaları kelimeler olan
Kırk ikindi saymalıyım
Kırk gün hüzün boşaltan omuzlarıma saçlarıma
Saçlarının akışını anar anmaz omuzlarından
Baştan ayağa ıslanmalıyım
Gam dağlarına çıkıp naralar atmalıyım.
İçimde kaynayan bir mahşer var
Bu mahşer birde annelerinin kalbinde kaynar
Çünkü onlar yün örerken pencere önlerinde
Ya da çamaşır sererken bahçelerinde
Birden alıverirler kara haberini
Okul dönüşü bir trafik kazasında 
Can veren oğullarının.
Bir de gencecik aşıkların yüreklerini bilirim
Bir dolmuşta yorgun şoförler için bestelenmiş
Bir şarkıdan bir kelime düşüverince içlerine
Karanlık sokaklarına dalarak şehirlerin 
Beton apartmanların sağır duvarlarını yumruklayan
Ya da melal denizi parkların ıssız yerlerinde
Örneğin Hint Okyanusu gibi derin
İsyanın kapkara sularına dalan.
Nice akşamlar bilirim ki
Karanlığını
Bir millet hastanesinde
Dokuz kişilik kadınlar koğuşu koridorunda
Başını kalorifer borularına gömmüş
Beyaz giysilerinden uykular dökülen tabiplerden
Haber sormaya korkan
Genç kızların yüreğinden almıştır.
Bir de baharlar bilirim 
Apartman odalarında büyüyen çocukların bilmediği bilemeyeceği
Anadolu bozkırlarında
İstanbul’dan çıkıp Diyarbekir’e doğru
Tekerleri yamalı asfaltları bir ağustos susuzluğu ile içen
Cesur otobüs pencerelerinden
Bilinçsiz bir baş kayması ile görülen 
Evrensel kadınların iki büklüm çapa yaptıkları tarla kenarlarında
Çıplak ayakları yumuşak topraklara batmış ırgat çocuklarının
Bir ellerinde bayat bir ekmeği kemirirken
Diğer ellerinde sarkan yemyeşil bir soğanla gelen.
Yazlar bilirim memleketime özgü
Yiğit köy delikanlılarının
İncir çekirdeği meselelerle birbirlerini kurşunladıkları
Birinin ölü dudaklarından sızan kan daha kurumadan
Üstüne cehennem güneşlerde göğermiş mor sinekler konup kalkan
Diğeri kan ter içinde yayla yollarında
Mavzerinin demirini alnına dayamış
Yüreği susuzluktan bunalan
İçinden mahpushane çeşmeleri akan
Ansızın parlayan keklikleri jandarma baskını sanıp
Apansız silahına davranan
Nice delikanlıların figüranlık yaptığı
Yazlar bilirim memleketime özgü
Güzler bilirim ülkeme dair
Karşılıksız kalmış bir sevda gibi gelir 
Kalakalmış bir kıyıda melül ve tenha
Kalbim gibi
Kaybolmuş daracık ceplerinde elleri
Titreyen kenar mahalle çocukları
Bir sıcak somun için, yalın kat bir don için
Dökülürler bulvarlara yapraklar gibi.
Kadınlar bilirim ülkeme ait
Yürekleri Akdeniz gibi geniş, soluğu Afrika gibi sıcak
Göğüsleri Çukurova gibi münbit
Dağ gibi otururlar evlerinde 
Limanlar gemileri nasıl beklerse 
Öyle beklerler erkeklerini
Yaslandın mı çınar gibidir onlar sardın mı umut gibi.
İsyan şiirleri bilirim sonra
Kelimeler ki tank gibi geçer adamın yüreğinden
Harfler harp düzeni almıştır mısralarında
Kimi bir vurguncuyu gece rüyasında yakalamıştır
Kimi bir soygun sofrasında ışıklı sofralarda
Hırsızın gırtlağına tıkanmıştır.
Müslüman yürekler bilirim daha
Kızdı mı cehennem kesilir sevdi mi cennet
Eller bilirim haşin hoyrat mert
Alınlar görmüşüm ki vatanımın coğrafyasıdır
Her kırışığı sorulacak bir hesabı
Her çizgisi tarihten bir yaprağı anlatır.
Bütün bunların üstüne
Hepsinin üstüne sevda sözleri söylemeliyim
Vatanım milletim tüm insanlar kardeşlerim
Sonra sen gelmelisin dilimin ucuna adın gelmeli
Adın kurtuluştur ama söylememeliyim
Can kuşum, umudum, canım sevgilim.



Bir an kayboldun gibi! yaşadım kıyameti
Yoruldun ama buldun ey kalbim emaneti
Yeniden su yürüdü dalıma yaprağıma
Bir bakışın can verdi kurumuş toprağıma
Çiçeğe durdu kalbim içtim parmaklarından
Göz çeşmem suya erdi sevda kaynaklarından
Bir aydınlık denizin sonsuz derinliğinde
Yüzüyorum gözünün yeşil serinliğinde
Bir ışık bir kelebek biraz çiçek biraz kuş
Yeni bir ülke yüzün ellerimde kaybolmuş
Soluğum bir kuş gibi uçuyor ellerine
Kapılıp gidiyorum saçının sellerine
Gözlerinden göğüme sayısız yıldız akar
Bir gülüşün içimde binlerce lamba yakar
Bir kurtuluştur o an çağrılsa senin adın
Sesin ne kadar sıcak sesin ne kadar yakın
Tabiat bir bembeyaz gelinlik giymiş gibi
Yüzüme kar yağıyor sanki elinmiş gibi
Sensiz geçen zamanı belli yaşamamışım
Sensizlik bir kuyuymuş onu aşamamışım
Bir yol buldum öteye geçerek gözlerinden
İşte yeni bir dünya peygamber sözlerinden
Ölüm bize ne uzak bize ne yakın ölüm
Ölümsüzlüğü tattık bize ne yapsın ölüm
Güzlek 1971



Ama sen uzaklardaydın ey kalbim
Uzaklardaydın, sevdiğim uzaklardaydı
Ayın yıldızların çağlayarak 
Berrak şelaler yaparak
Coşku içinde aktığı 
Bir yerlerdeydi.
Hani bir gün bir çobana rastlamıştık
Adı Ferhat mıydı neydi
Koyunların, kuşların, böceklerin ve çiçeklerin
Sadakatten mest oldukları
Herbirinin gözlerinde
Kaybolur gibi kayar gibi
Dalıp gittiğimiz o saadet evreni
Kayaların yüzlerinden okuduğumuz o ebedi bilinç
Bizi çekip almıştı kılcal damarlarımızdan
Yaslan göğsüme sevdiğim
Benim gönlüm gök gibidir açık deniz gibidir
Pas tutmaz benim içim yeryüzü gibidir
Toprak gibidir
Sen ki bulut gibisin
Ay gibisin güneş gibi bazen
Usul usul inen
Yağmur tıpırtılarını
Dinler gibi
Dalıp gitmiştik
Sen konuşuyordun
İpil ipil yağan bir yağmur gibi konuşuyordun
Onlar ki konuklarımızdı
Adları Keremdi,Yusuftu, Kaystı
Hepside ezelden tanıdıktı dosttu.



Ey bir emre hazırlanan simsiyah gecede 
Karanlığı emip emip de gebe kalan 
Ey her depremden sonra biraz daha doğrulan 
Herkesin 
Veba girmiş bir şehrin hem halkı 
Hem seyircisi olduğu bir günde 
Ey düştüğü yerden kalkmaya hazırlanan ülke. 
Her damlası bir zafer müjdecisi 
Bir posta eri gibi 
Yağmur yüzümüze değince 
Çıkacağız yola. 
Çıkacağız yola 
Hesap günü gelince 
Yağmur yüzümüze değince 
Güneş bir mızrak boyu yükselince.



Nuri Pakdil'e
Beton duvarlar arasında bir çiçek açtı
Siz kahramanısınız çelik dişliler arasında direnen insanlığın
Saçlarınız ızdırap denizinde bir tutam başak
Elleriniz kök salmış ağacıdır zamana
O inanmışlar çağının.
Zaman akar yer direnir gökyüzü kanat gerer
Siz ölümsüz çiçeği taşırsınız göğsünüzde
Karanlığın ormanında iman güneşidir gözünüz
Soluğunuz umutsuz ceylanların gözyaşına sünger.
Gün doğar rüzgar eser bulut dolanır
Rahmet şarkısı söyler yağmurlar
Alnınız en soylu isyandır demir külçelere
Gürültü susar ses donar sevgi tohumu patlar
Sessiz bir bombadır konuşur derinlerde.
Ey bizim sabır yüklü toprağımızın kutsal ağacı
Sen bize hayatsın umutsun mezarlar kadar derin
Bizi tutan bir şey varsa dirilten o sensin
Üzerinde uyuduğumuz yavru kuşların tüy renkli sıcaklığı.
Ey damarlarımızda donan buz yüzlü heykeller beldesinden
Yıkıntılar sonrası sığındığım şefkat anası
Ey dağları yerinden oynatan ses ey mermeri toz eden rüzgar 
Ey alemi donatan ışık toprağa can veren el.
Gün olur toprak uyanır ağaç uyanır uyanır böcekler
Sarı bozkır titrer çıplak ağaçlar yeşerir gök yıkanır kirli dumanlardan
Su coşar deniz kabarır canlanır ölü şehirler
Yemyeşil bir rüzgar eser yıldızlar arasından.
Şimdi siz taşıyorsunuz müjdenin kurşun yükünü
Çatlayacak yalanın çelik kabuğu
Sizin bahçenizde büyüyecek imanın güneş yüzlü çocuğu.
Güzlek,1966



Ürperir tabiat, üfleyince rüzgârı derin gök soluğu
Ulu ses dokununca çarka
Düşer ölümün gölgesi eşyaya.
Başlar eşyada hareket kurtulmak için kendinden
Daha öteye geçmek için arınmak gibi elbiseden
Yakalar ölümsüzlüğün sonsuz ipini
Sonra ses olur
Zamanın idrak incisi ses döner, döner, döner de
Yönelir sebebe
Sebeb ey! 
Sesi damarla çizer
Mutlak sözü damarda kanla çizer
Uzar bir göz ağrısının gecesi uçsuz bir nehir gibi
Bir bebeğin ilk hecesi düşer ağzından ansızın ve bulur
Sonra toprak sıkışır sıkışır taşar da renk olur tarla da
Günesin çarpılmış elçisi Van Gogh´la gelir önümüze
Portakalla yayılır karanfilde tutuşur karar kılar denizde
Renk denizde karar kılan ebedi tarla olur.
Renk başkaldırırken helezonlar çizerken ses
Som fatih su fetheder tabiatı
Döner döner döğünür eritir dağları yobaz kayaları
Daha der sığmaz kabına yönelir göğe teslim olur
Ve düşerken toprağa çağırır
Sebeb ey! 
Her sabah bütün bitkiler iştahlı bir çocuktur
Emer, emer, emer toprak anayı
O sultan hazinesi o hep veren sonsuz cömert anayı
Yeşil hayat, kırmızı hareket, sarı sabır emer
Ve beyaz iman çizer sesini
Tamamlar kavisini
Sebeb ey!



Dünyanın ağırlığına eklesek yıldızları ayı güneşi,
Gene de ağır basarsın ey kalbim 
Ey kalbimin güneşi…



Bir adam belki de en çok bir rüzgardır şimdi
Sisli yabancı gölge gibi gezgin bir rüzgar
Şehri bir yabancı gibi dolaşıyor
Şehrin mabetleri bir bir tükeniyor
Başlıyor içinde sonsuz susuzluk
Avuçlarının içi terliyor.



Sen bir taze haber gibi gelmiştin unutmadım 
Her gelişin bir taze haberdi, unutmadım 
Aşktı alıp verilen, altın bir vakitti yaşadığımız 
Bir muştuyu algılamanın sürekli gerilimiydi sanki, unutmadım 
Can oynardı evlerde, yollarda, meydanlarda 
Can alınıp can verilirdi, hiç unutmadım 
Sen uyurdun, uykun bir tepeden seyredilen uçsuz bir vadi 
Kıyısından seyredilen bir denizdi sanki, unutmadım 
Ah sevgili! hayat görünürdü kapından bir çırpınış yüreklerimizde 
Sen evinden çıktığında güneşler doğardı içimizde, unutmadım 
Toprağa düşen tohum, onda gizlenen renk, şekil, koku 
Senin için biçimlenirdi, renklenirdi, kokardı senin için, unutmadım 
Ebedi masum çocuklar zamanın solmayan çiçekleri 
İstemişlerdi de ezan okumuştu Bilal bir sabah, unutmadım 
O dirildi, o dirildi diye birden çalkalanan sokaklar 
Ölüm ki sonsuza açılan bir kapıydı, hiç unutmadım 
Ey aşk, ey dirilik soluğu, ey evrenin hareket kaynağı, 
Nasıl unuturum, nasıl unuturum, hiç unutmadım! ..



M.Akif İnan'a
Gök boşanarak üstümüze
Bizi ıslak saçlarından geçirir karanlığın
Gece siyah bir at olur da uçar
Uykumuzun soluyan denizine.
Babalar ölümü dengede tutar
Seçerek en sağlam vakti arabasına.
Şimdi o araba uçuyorsa
Bir Asya çölünü kanat yaparak
Ey üstümüze gelen
Ey çocukların gözlerinden dökülen
Ölümü konuşan damla damla
Ey beklediğimiz her an
Ey bize son sözü muştulayan
Bizi bulan şahdamarımızda
Ey sürücüleri babalarımız olan.
Bir an dudaklarıyla
Değen alnımıza masmavi
Bir güvercin kanadı gibi
Ey annelerin sesi
İçimizde savrula savrula
Yağan bir bahar yağmuru gibi
Çağırırdı oğullarını yola
Ben işte o zaman
Saygı ile ve güvenerek
Selamlayacağım önden gideni
Yılanlar tüylerini dökerken
Eğerken dağlar başlarını önlerine
Birinin yeşil yaprağı kutsaması gerek
Birinin akan suyu tutması
Altında durarak gökten boşananın
Sonra yükselterek sesimi konuşacağım.
Sen dur burda ey insan
Duy içinde tutuşan ormanı
Ve yakıştırmasını bil üstüne ey ademoğlu
Usta bir makasla biçilen toprağı.
Ankara, Türkocağı,1968



Damla damla oluşuyor hayat
Ölüm kımıl kımıl
Duymak kolay
Anlatmak değil
Her an
Farkındayım
Az az öldüğümün
Bilincindeyim doğan ayın
Eriyen karın akan suyun
Ve usul usul tükenen zamanın
Tekrarlayıp duruyor saat
Vakit te mahluktur
Vakit te mahluktur
İşliyor kalbim
Eskiyor saçlarım
Ve gözlerimin en ince hücreleri
Okuyorum hayatı
Toprağın üstünden çok
Altındakilerle var olduğunu
Toprak
Ölüme aç
Ölüme muhtaç
Hayat
Ölüm muhakkak
Ve ölüm mutlak
Tek kapısıdır ölümsüzlüğün
Ölümle tanıştıktan sonra anladım
Sadece bir kimlik belgesi olduğunu yaşamanın
Kesitler
Mahlukta devinen
Gürül gürül bir ırmaktır ölüm
Babalar ölür
Dolaşır eli ölümün
Saçlarında anaların oğulların
Analar ölür
Kök salar hasret yüreklere
'Bir evlat pir olsa da'
O zaman anlar ancak neymiş öksüzlük
Oğullar ölür
Bir kafes olur ölüm
Ana kalbi bir kuştur
Azad kabul etmez
Sevgililer ölür
Bir hicret olur ölüm
Bir sıla
Mesela arkadaşlar
Arkadaşlıklar vardır okullarda
Bakarsın biri gelmez bir gün
Ve artık hiç gelmeyecektir
Simsiyah bir gölge düşmüştür adeta
Bahçeye koridorlara sınıflara
Bir fısıltı dolaşır dudaklarda
Kimi kirpikleri ıslak
Çökmüş bahçenin tenha bir yerine
Elinde bir çöp resmini çizer toprağa
Anıların
Kimileri öbek öbek toplanıp
Çaresizliği dile getirirler anlamsız sözcüklerle
-Nasıl olur daha dün beraberdik
-Salıncakta İki Kişi'yi izlemiştik daha dün nasıl olur
-Geçen pazar kırlarda dolaşmıştık
''Göçmen kuşlar yerli kuşlardan daha mutlu olmalılar 
Hayatı dolu dolu yaşıyorlar'' demişti unutamıyorum
Sonra bir mezarlıkta Bir çukurun başında
Bir kapının ağzında
Herkez susar
Konuşur ölüm
Ve sürer hayat.
Bazan bir tekerlek altında
Ansızın gelir ölüm
Apansız biter sınav
Bir elektrik kesilmesi gibi
Kesilir tulu emel
Bazan ölüm vardır
Ölümden önce gelir
Mesela bir hapishanede bir hücrede yaşanır
Sorular hep yanıtsız kalır orada
Sadece konuşan rüyalardır
Yahut hayaller suskun duvarlarda
Gözler kabul eder parmaklar kabul eder
Ama beyin hep umuttan yanadır
Bazan akan bir film şeridinin
Tek kare donan bir fotoğrafı gibidir
Ölüm
Karşıda bir manga asker
Gözler namluların karanlık ağızlarını görmez de
Takılıp kalır masmavi gökyüzünde
Asılıp kalmış bembeyaz bir buluta
Ölümden uzak ölümler vardır
Gazete ilanlarında rastlanılan
Dünyaya bağlılığın zavallı
Ve muannit
Bir belgesidir
Daha çok kalanlara ait.
Bir de bir örümcek ağının ortasına düşmüş
Bir sineğin titrek bacaklarında seyretmiştim ölümü
Ölümler vardır: 
Can kuş gibi uçar gider
Bir martının süzülüp
Kaybolması gibi maviliklerde
Bir Portre
Engin sakin berrak bir denize 
Uçsuz bir kumsaldan ağır ağır
Nasıl yürürse insan
Sokrates öyle yürüdü ölüme
Tilmizleri ağlaşırken
O vasiyet ediyordu: 
-Asklepyos'a bir horoz borçluyuz
Unutmayınız.
Ne tuhafsınız dostlar
Güçsüz kadınlar gibi ağlaşmak niye
Yükselmek varken ölümsüzlüğe
İnancına sahip olmak
İnsan olmanın şartı
Kölelikler içinde en onulmaz kölelik
Hayatın ölümcül yanına
Takılıp kalmak değil mi? 
İlkin ayaklarında duydu Sokrates
Zehirin soğukluğunu
Ve yavaş yavaş ölüm
Yükseldi göğsüne çenesine
Dudaklarında donan son bir tebessümle
Bir işaret taşı da böylece
Sokrates dikmiş oldu ölüme
Ölümün Sesi
Ölümden bir işaret var her şeyde
Ölümün sesini duyuyorum şarkılarda türkülerde: 
-Kışlanın önünde redif sesi var
Namluların ucunda ölümün sesi! 
-Bir ay doğdu geceden oy oy
Karanlığın ağzında ölümün sesi! 
-Erzurum dağları kan ile boran
Vadilerin koynunda ölümün sesi
-Ezo gelin durmuş bakar yollara
Umudun ardında ölümün sesi! 
-Bir ihtimal daha var
Umuddan da öte ölümün sesi! 
Kendi Ölümüme Ait Bir Deneme
Bir gün öleceğim biliyorum
Bunu her an ölür gibi biliyorum
Anamın yüreğinde bir kor
Ölene dek sönmeyecek bir ateş
Kımıldanıp duracak hep
Karım bomboş bulacak dünyayı
-N'olurdu birlikte ölseydik, deyip duracak
Oysa insan yalnız ölür
Ama o olmayacak dualarla teselli arayacak
Kızlarımın gırtlaklarında bir düğüm
Bir süre kaçacaklar insanlardan
Boşluğa düşmüş gibi bir duygu içlerinde
Sonunda onlar da kabullenecekler öylesine
Ölümüme en çabuk dostlarım alışacaklar
-Yaşayıp gidiyorduk yahu
Ne vardı acele edecek! 
Diyecekler
Biliyorum yaklaşıyoruz her an
Biliyorum oruçlu doğar insan
Ölümün iftar sofrasına
Son Söz
Ve zaman döne döne
Gelmişti başlangıç noktasına
İlk yaratılış düğümüne
Mahlukatın var olduğu
Yüzüsuyu hürmetine
Evrenin Efendisinin
Kavuşmak vakti gelmişti sevgilisine.
Hayatın menbaı
Merhametin son durağı
Madeni, muhabbet ocağının
Ateşler içindeydi
Yatağında.
İltica etmişti sanki Kainat
Kutsal tenine
Hayata şafak olan alnında
Ter taneleri
Her biri insanlık çilesinden
Bir haberdi sanki
Bir an oldu
Aralandı gözleri
Sonsuzu kuşatan bakışları
Süzdü ciğerparesi Fatıma'yı
Süzdü tek tek çevresindeki
Can dostlarını
Kıpırdadı dudakları, dedi: 
-Ebu Bekir kıldırsın namazı
Sonra daldı daldı uyandı
Son defa aralandı
Bakışları
Yöneldi bir noktaya
Karar kıldı bir noktada
Ve dedi: 
-Merhaba ey refik-i ala! 
Olacak oldu
Akıllar kamaştı
Kalpler tutuştu
Feryat ve figan gökleri tuttu
Çekti kılıcını Faruk olan
Sıçradı orta yere: 
-Kim derse ''O öldü'', öldürürüm! 
Ayrılık ateşinden
Ateşin şiddetinden
Sanki bendler çözülmüş
Felekler çökmüştü
Şuur tutuşmuş
Akıl iflas etmişti.
Sonra Sıddıyk olan
Yetişti geldi
Baktı baktı yatağında hareketsiz yatan sevgiliye
Mağarada arkadaşına Hicrette yoldaşına
Sonra baktı çevresine
Mahşerden önce mahşer hali yaşayan
Ashabına
Aline
Ebu Bekir dedi: 
-Ey nas, susun! 
Kim ki Resulullaha tapmaktadır
Bilsin ki Resul ölmüştür
Kim ki Allaha tapmaktadır
Bilsin ki Allah ölmez
Hayy ve Layemuttur
Ey nas, susun! 
''İnna Lillah ve inna ileyhi raciun''
Sonra eğildi sevgilinin yüzüne
Sürdü bulutlanmış gözlerini
O güzellikler ülkesine
Baktı baktı ve dedi: 
-Hayatında güzeldin
Ölümünde güzelsin
Öldün
Bir daha ölmeyeceksin



Suların karardığı bir çağda birtakım günah yüklü
gemiler harekete hazırdı / iyice biliyorum
gölgeler vardı / kalın tasmaları vardı gölgelerin /
ürkek sesler suları yarıyordu / bakıyorsunuz
kuşlar bayağı gülüyordu / karanlık gölgeleri
ürkütüyordu / onlar bağlı olmayı hoş
görüyorlardı / korkarken ölümü düşünüyorlardı
muhakkak.
Kafaları kalındı belliydi
Gözleri kalındı belliydi
Kulakları kalındı belliydi
Aslında kafalarının kalın olması / gözlerinin kalın olması
önemliydi onlar için / incelik dedin mi kötülük
geliyordu akıllarına.
Onlar bir gemiye bindiler
- ben ona günah yüklü gemi dedim
Onlar oturup tasmalarından ötürü gönendiler
- ben onlara gölge dedim
Halbuki bana bakıp yadsıyorlardı / benim onları
tasmalarından ötürü küçük gördüğüm belliydi /
benim onları başında ve sonunda sevdiğim
belliydi / ama anlaşamadığımız muhakkaktı.
İşte ben bu noktada durdum
Denize baktım iyi dedim
Korkulu dağlara baktım iyi dedim
Doğrusu hep doğaya bakıp iyi diyordum.
Ama gölgeler giysilerle ilgileniyorlardı / utanıyordum
Hep araçlardan söz ediyorlardı / ben utanıyordum
Sonra bir çağ geldi / baktım kafamda karıncalar vardı /
sonra yapılardan yollardan bıkmıştım / ıssız
sokaklar beni ürkütüyordu / kötü meydanlarda
boğuluyordum / suları borulara almalarına
kızıyordum / hele hele hep düğmelere basıp
yaşamalarına çok çok içerlemiştim / sonra
kalkıp afrikaya gittim / ohh afrikaya.
Maraş 1958



Dünyanın en uzun hüznü yağıyor, 
Yorgun ve yenilmiş insanlığımızın üstüne. 
Kar yağıyor ve sen gidiyorsun, 
Ağlar gibi yürüyerek gidiyorsun, 
Belki bulmağa gidiyorsun kaybettiğimizi
O insan ve tabiat çağını. 
Dön bana ve dinle! 
Kuşlar uçuşuyor içimde.
Loş bir keman solosu gibi 
Kuşların uçuştuğunu içimde, 
Dön bana ve dinle. 
Karanlık denizlerin dibinde, 
Birtakım incilerin olduğunu 
Birtakım incilere ve hatıralara 
Neden bağlı olduğumuzu unutma. 
Duy beni ve dinle! 
Denizler boğuşuyor içimde. 
Unutma diyorum ama sen anla, 
Anlat bizim de yaşamak istediğimizi onlara...



Boğuk bir bakışın oluyor senin
Bir girdap derinliğinde kayboluyor gibiyim
Yok gibi yaşamak bu kalkıp kurtulmak gibi kalabalıktan
Durma bana türkü söyle Anadolu olsun
Susuz dudak gibi çatlak olsun
Karanfil gibi olsun kara çiçek gibi solgun yüzün
Durmadan akıyor kalbim ayaklarına bana karanlık bakma
Ağıyorum bir karanlık karayel saçlarına
Çekme ülkemden nar yangını gözlerini
Beni bu kentten kurtar beni yalnız ko git beni
Arıyorum arıyorum o ilk çağ ırmaklarında sedef ellerini
Susmam seni ürkütmesin içimde çağlar var bilmelisin
Katı bir yalnızlık bu bilmelisin
Kaçmam kendimi bulmam ben senden yoksunum iyi bilmelisin.
Şu yalnızlık çıkmazında önümde niye sen varsın
Niye her şey bir anda kayıyor sen kayıyorsun
Kalbim niçin bu kadar yabancı sen niye yoksun
Bir sam yüklü geceleri içimden atamıyorum
Niye bunları bir anda unutamıyorum
Hadi tut elimden gök gibi ölü kadar yalnızım.



Güneşin
Mızrakların ucuna takılıp
kaldığı
bir vakitte
Diriliş erlerinin yüreklerinden
yayılan
Bir depremle sarsılıyordu arz.
Gerilmişti altımızda atlarımız
Fırlayıp kopacakmış gibi
baldırlarından
kasları
Ve tarıyordu bir projektör gibi
bakışları
üç kıtayı
Yeni bir vakte eriyordu yürekler
Yayılıyordu o muştu
O coşku
O haber.
Bir gelen var
emin haberciden
emin olana
Ondan da sıddık olana ve sadık olanlara
sohbete erip
halkada duranlara
yürekten yüreğe
yol bulanlara.
Bir gelen var
Bütün kıtalarda beklenmekte
olana
ayarlanmış
kulaklar
İlkin çobanlar duyuyorlar
Sonra ağaçlar
kurtlar
kuşlar
Çünkü onlar bilirler dinlemeyi
Onların elindedir toprağın nabzı
İlk onlar sezerler yeni olanı
Rüzgarlarla geleni
Bulutlardan ineni.
Bir dağın tepesinde
Yeni doğan bir ay gibi
Veysel Karani
Evreni
Kuşatan bir yay
Gibi
Açılmıştı
Kolları.
Selman
Bir şehrin kapısında
Bir kapının
Arkasında.
Ey savaşmakla emrolunanlar
Yürekleri Kevser suyu ile yıkananlar
Alacakaranlıkta bir seher vaktinde
Ayrılırken yurtlarından
yuvalarından
Bahçe köşelerinde kapı önlerinde sofalarda
odalarda
Bir bir çıkıp gelen yolumuzu kesip duran anılar
Yatak odamızın penceresinden
Uyandığımızda ilk görülen o tepe
O tepede o kayanın değişmeyen konumu
Güneşi bir muştu gibi her gün yeniden
Doğuran o dağ
elveda
Kadınlarımızın kirpiklerinde sıralanan
Adanmışlık ve bağlılık yazıları
elveda
Çocuklarımızın göğsümüze
yüzümüze
saçlarımıza
Sokulan alınları titreyen dudakları
kaçamak bakışları
Cennetten bir koku ölümsüzlükten bir pay olarak
Çektiğimiz ciğerlerimize
İnen yüreklerimize
Damla damla
Elveda....
O ki meydanın ortasında durmuştu
Elini kılıcının kabzasına koymuştu.
Dedi savaşçı:
" Ben gidiyorum
Hicret ediyorum
Varsa ağlatmak isteyen anasını
Dul koymak isteyen karısını
Ve istiyorsa çocukları yetim kalsın
Arkamdan gelsin."
Yeryüzü yeni bir güne hazırlanıyordu
Zaman devrini henüz tamamlıyordu.
O konuştu:
"Ey eti etimden olan
Bu dünyada ve öbür dünyada
Kardeşim olan! 
Bu gece yatağımda
sen yatacaksın
bana vekillik
yapacaksın.
Biz gidiyoruz
Hicret ediyoruz
Sen sonra geleceksin
Ama önce emanetleri
sahiplerine
vereceksin."
Sonra o dağda
Maveranın kapısı olan
Bir mağara
Orada ikisi
O ve
İkinin ikincisi
sonra çöl:
Çölde tepeler..
Çölde develer..
Çölde geceler
Ve çöle serpilen
Mucizeler.
Medinede bekleyenler var
Damların üstünde, yollarda
çocuklar
kadınlar
Elleri alınlarında, gözleri ufukta
delikanlılar
ihtiyarlar..
Dediler. " Veda tepeleri üstünden
Üzerimize ayın ondördü doğdu
Şükürler olsun, şükürler olsun
Bize vacip oldu, şükretmek
Şükürler olsun..."
Ankara 1979



I.
Önünü alamıyorum bu kör gidişlerin yollarda 
Herkes bir yere gidiyor önünü alamıyorum 
Çaresiz direniyorum bu dönüm noktalarında kimse 
elini uzatmıyor 
Bir gürültülü yaşamağa gidiyor dünya boşalan 
bir deniz gibi 
Bu sesler ormanında kaybolan bir çağ bu. 
Nereye gitsem hep apartmanlar çıkıyor önüme 
Alıp başımı duvarlara çarpıyor bu yollar 
Gidip gelmelerim bu dar sokaklarda 
İnsanların koşup dolduğu bu dar yapılarda 
Bir kısır döngüye girmek için bütün çabalar 
Biz bunun için mi geldik. 
II. 
Kara ağaç gibi bağlıyım katı bir çağ bu 
Her şey bir makine düzenine gidiyor 
- düzen diyorlar beni çağırıyorlar - 
Irmak yatağına sığınıyorum sınırlı bir çağ bu 
Baktığımız her şeyde bir yalan kabuğu 
Bir mercek düzenine bağlanıyor gözlerimiz. 
III. 
Şu zaman çıkmazında alıp beni bir altmış yaşa 
bağlıyorsunuz 
Doğmadan ölüme yöneldik gerisi yok diyenler var 
Sınırlı yıl oyunlarına inananlar var 
Sizin güveniniz bir güneş düzeninde 
Ben mezarların karanlık çağına dayanıyorum 
Bir ağacı büyütüyorum her yerimle 
Bir ağacı uyguluyorum - her şey bir ağaç düzeninde - 
Yerde gökte ve her her yerde 
Dallarında ben ağacın incecik köklerinde 
Boğuluyorum - bağlanıyorum - 
Ben mezarların karanlık çağına dayanıyorum. 
IV. 
Şu dar odanın katı yalnızlığında 
Ve her şeyin çıplaklığında 
Durup bir pencereyi deniyorum 
Gizliliğin dışına çıkıyorum 
Araçların 
İnsanların 
Şehrin ve meydanların ve kalabalığın ve herşeyin 
İçimde yalnız ve yapraksız 
Bir kavak ağacı büyüyor - Çıplak ve göğe doğru - 
Ama küskün ama yalnız ama yapraksız ve uzun 
Bir ağlama duvarı bu. 
Yatak ve yorganın kuru yalnızlığında 
Ve aklın dar yalnızlığında 
Şehrin ve herşeyin 
Ve kalabalığın yorgunluğunda 
Saçların ve parmakların 
Ve gözlerin ve gecenin bu bulanık çağında 
Ve aynaların sığ görünümünde 
Bunalıyorum. 
V. 
Susmanın kalesine sığınıyorum 
Önümde karanlıktan duvarlar 
Sırtımda insan yüklü bir gök var.
Maraş 1959



Duvarları çatlak 
Tavanı dökülmeye hazır 
Temelinde bitlerin karıncaların ince bacaklı böceklerin 
gezindiği 
İhtiyar evlerde 
Zamanı çekip üstümüze 
Örtüyoruz kirli ve açık yerlerimizi. 
Bir şey mi var 
Sandık diplerinde saklanan merdiven altlarında 
unutulan 
Ahır köşelerine atılmış paslı çivilerine asılmış duvarların 
Nedir bizi bağlayan bütün bunlara ve geçen zamana. 
Siz oturdunuz mu hiç kıldan ince uçurumlarda 
Biz yatıyoruz her gün beli bükülmüş duvar diplerinde 
Uykumuz ürkek ceylanlara benziyor 
Bazan yorgun taylara. 
Biz sessiz ve kaygan zaman üstünde 
Unutmuş ve aldırmaz görünüyoruz 
Gıcırtılı merdivenlerden çıkan ölümü. 
Biliyoruz işliyor saat tıkır tıkır 
Her yerde ve her şeyde 
Sesini çizerek sonsuzluğa 
Tıkırtıların kımıltıların ve uzayan ağaçların. 
Ve aklın dar yalnızlığında
Maraş 1958



Ey hep bir kelime arayan kalbim
Sonra arayan tekrar arayan kalbim



Altımızda kayan bu ölü şehri durdursana
Ey gücü toprak kadar eski
Ey gücü yer kadar ağır çocuk
Büyüyen elimin üstüne koy elini
Sana bir yürek vuruşu gibi belirli
Gelen zamanı haber veriyorum
Ankara 1967



'Sait Mutlu, Sabri Arslan, Mehmet Emin Balyan, Ahmet Yücel'in aziz hatıralarına'
Onlar gittiler
Yalnız bir yemin kaldı aramızda
Ben şimdi bu yanda
Kasılmış çıplak bir kurşun gibiyim
Namluda.
Onlar gittiler
Topraktan bir işaret taşıyarak alınlarında
Ben şimdi bu yanda
Gerilmiş bir an gibiyim
Doğumla ölüm arasına.
Onlar gittiler
Gelen zamandan bir haber gibiydiler.
Ben şimdi bu yanda
İçilmiş bir and için bekleyenim
Kurulmuş saat gibi.
Onlar gittiler
Giderken bir muştu gibiydiler.
Ankara, 1968



Bir tren atılır kurşun gibi geceye 
Demir gibi gök yüklü tren karanlığın ürpertisine girerken 
Ötede kuşlar derlenir ana olurken bir gün doğumuna 
Kent horozlarla uyanır sularla gerinir zamana 
geçerken ezanla 
Sayfalar sayfa olurken Kuran'la 
Bir kuş yağmuru boşanır bilmediğim bir yerden 
Bir boranın patladığı bir yerden



Bir ağaç bir mezartaşını yutuyordu çarşıkapıda
"İçimizde kıpırdanırken İstanbul"
Bir çocuk mabedlerin susamışlığını satıyordu
Sesini hatırlayamadığımız bir su testisinde
Güneş sanki günahımızdı üstümüzde.
Sonra bu güvercinler niye varlar
Bir anıyı yaşatmak için mi
Ölümsüz bir ses mi taşımak için ötelere
Avuç içlerinde camilerin.
Çarşıkapı 1966



Gözlerinde gök sancısı 
İçlerinde okyanus uğultusu uzun mızraklarla 
yararak karanlığı 
Gelip dayandılar şehrin sivrilmiş tırnaklarına 
Çarpık dudaklarıyla kırpılmış saçlarıyla 
Soyguna uğramış yüzleriyle 
Barbar ellerin işgal ettiği sonra terk ettiği 
Harabe kadınlar 
Gidip gidip gelirlerdi camekanlı çarşıda 
Bu kirazı kim yer kim satar 
Hangi savaştan arta kalmış bu çocuklar. 
Sonsuz devirleri aşarak savaşçılar geldiler 
Ve akşamın ipini kestiler 
Gece putun üstüne devrildi put yere devrildi 
Yanlış pazarlara sürülmüş yılgın uykusu şehrin 
Ortasından bölündü. 
Kollarını derin balkonlara dayamış bilinçleri 
ustura savaşçılar 
Taradılar gözleriyle ağır ağır şehrin saçlarını 
Ayıkladılar bir bir bitlerini 
Fosfor ellerini uzatarak balkonun uçsuz uzantısından 
Yanan şehri tuttular 
Şu bizim atımızdır deniz hipodrom 
Nehrin yatağını öp sen ey savaşçı 
Birikinti gölleri geç apartmanları geç kaldırımları 
Bir bir ayıkla mezarları. 
Güneşçağ öncüleri yolları tuttu dua erleri tuttu 
Yüzleri Mekke ülkesi gözleri Medine çeşmesi 
Elleri altınçağ mimarı.
Ankara 1966



Elveda Vatanım; doğduğum toprak
Bedenimin eczası; 
Akan suyu biten meyvası
Damarlarımda kan olan! 
Acizlendiğimde gözyaşları dökerek
Üstünde umutlar yeşerttiğim; 
Sokaklarını, bahçelerini, çeşmelerini
Ezbere bildiğim.
Anılarımın tarlası; 
Kimliğimin mayası; 
Çocuklarımı büyüttüğüm; 
Kadınımla paylaştığım; 
Anamı babamı emanet ettiğim toprak, 
Elveda!



İlk güneşi duyuyoruz etimizde
Derimizde ansızın kaçak bir rüzgar yakalıyoruz
Bir serinliyoruz bilseniz bir serinliyoruz
Her gün gidip beş vakit
Denizi öpsek yeridir.
Bir karınca durmuş yaşamayı anlatıyor
Bir dinliyor böcekler görseniz bir dinliyor
Bir çoban yıldızları sayıyor
Bir arabacı şapkasını atıyor havaya.
Sabah oluyor yalınayak koşuyoruz yeni bir çağa
Derin asfaltları duyuyoruz
Sıcaklığını duyuyoruz
Bazen bir serinlik doluyor içimize
Ayaklarımızdan
Göğü kapatan çatıları yıkıyoruz ellerimizle
Ve şunu iyi anlıyoruz
En iyisi yürüyerek gidilir yaşamağa.
İstanbul, 1960



Ölüm bir melek elinde gelir 
Ve öper usulca çocuk yüzleri. 
Belki bir gün kurtuluruz 
Karıncaların yolunu şaşırtan ince rüzgarlarla 
Kaplumbağaların hasret kaldığı derin tepelerde 
Çocuk gibi bakalım mavi sulara 
Şehirlere bakalım insanlığımızı eskittiğimiz 
Sislerden dumanlardan yollara atılan 
mısır koçanlarından 
Belki tutarız birgün belki kurtarır bizi 
Simsiyah saralım bezlerle dağları rüzgarları 
Gül bahçeleri ağlasın 
Dallarda salınan çocuk salıncakları ağlasın 
Kırmızı balonlar bizsiz kaybolsun gökyüzünde. 
Haydi sığının şehirlere 
Kabuğunuza çekilin yorganınızı çekin üstünüze 
Kalsın titrek ve mavi elleriniz 
Bekleyin geliyor ölüm usulca 
Usulca girer koynunuza.
Çamlıca 1959



Yeryüzü bana mescit kılındı
Ant verdim toprak şahit tutuldu
Her sabah her öğle her akşam
İkindiyle yıkanarak yatsıyla donanarak
Seslerden bir sesle fırınlanıp
Sulardan polatlanan benim.
Geldim durdum önünde işte bir anıt gibi
Sıyırarak sırtımdan bir yılan giysisini.
Evet bir hançer ağacı gibi büyüyor içimde acı
Dağlardan bir dağ gibi kabaran yüreğimde.
Kargaların sırtlanlarla anlaştığı bir günde
Bir yabancı fırtınaya tutulan yapraklarım
Kudüs'te Mescid-i Aksa'da
Belki bir batı karanlığında Topkapı'da
Yangına uğramışsa
Duymaz olmuşsa kulaklarım göklerin muştu sesini
Elbet kıracağım bir gün bu ihanet kelepçesini
Çün defterler açılıp hesap soruldukta
Yetimin hakkı soruldukta yoksulun hakkı soruldukta
Milletim omuz omuza verip
Kıyama duruldukta.
Gündüzler nasıl beklerse gecenin bitmesini
Sabırla söküyorum bu tarih gecesini.
Yüreğim usul usul vuruyor Kafkasyalım
Namludan yeni çıkmış sıcacık kurşun gibi
Dağlılar dağlar gibi ormanlar ordu gibi ağaçlar asker gibi
Bir şimal rüzgarı değil bir Şamil fırtınası
Tutsaklık haritası değil bir zafer coğrafyası
Can pazarında Azerbeycan'da
Bir türkü işliyor nakışını kalbimin üstüne
"Kurban olayım ayına ayına yıldızına"
Bir ucundan dünyanın öbür ucuna
Kan olup dolaşan damarlarımda
Arabistan'da Pakistan'da Türkistan'da
Şu anda
İran'da Afganistan'da.
Gecelerden bir gece en kesin bir tarih gecesini
Delecek elbet yangına uğramış gözlerim
İçimde kayalaşan bu güç bu savaş birikintisi
Sağdan sola kavisler çizerek
Ak bir kağıt üstünde dolaşır gibi
Dolaşan Asya'yı Afrika'yı Amerika'yı
Sonra bir solukta geçerek üstünden Avrupa'nın
Avrupa'nın Rusya'nın.
"Yememiştir hiç kimse
Elinin emeğinden daha hayırlısını"
diyerek
Şafak gibi alınlara terle yazılmış
Hakkın mutlak ölçüsünü
Elbet benim işçilerim çekecek
Emeğin kutsal direğine.
O ışık ki düşer bir zenci yüreğine
Birden aydınlık kazanır zulme uğramış bütün yürekler
Onulmaz Hint ağrısına tükenmez Çin sancısına
İsyanın Macarcasına ezilmenin Çekoslavakcasına
Yanmanın Polonyacasına direnmenin Vietnamcasına
Gerillanın Arapçasına
Yetişecek elbet benim müjdeci sesim.
Ey insan ey şimdilerde hep bir beklemeye duran
Duy zaman içre sürüp gelen bu sesi
Sürüp gelen çağlardan çağlara
Renk veren tarihe yeşil çağlayan
Savaşçı yüreğinden savaşçı yüreğine
Cezayirden senegalden
Yüreğimin içine Boğaziçine
Kelimelerden bir kelime diken yeryüzüne.
Dünyanın kalbini dinle geliyor adım adım
Dallar meyvaya dursun toprak tohuma dursun
İnsan barışa dursun selama dursun zaman
Sabır savaş zafer. Adım: MÜSLÜMAN



Bir çığlık düştü karanlıklardan
Issız denize
Ses beton gibi buz tutuyordu
Bir takım gölgeler gidip geliyordu
Ay ışıkları gidip geliyordu
Deniz yaralı bir tay gibi soluyordu.
Kim bizi çeken ayaklarımızdan
Suyun yumuşaklığına
Yerin katılığına
Göğün karanlığına.
Bir göz bizi denetliyor - bu muhakkak
Bir çığlık boğuluyor denizde - bunu iyi duyuyoruz
Bir ışık kesiyor karanlığı bir ustura ağzında
Bilmediğimizi anlıyoruz
Görmediğimizi seziyoruz
Yeni bir çağa çıkıyoruz saçlarımızdan.



Bak sabah olmuş
Sağ elim kement gibi bak sana uzattım
Ben karanlığım korkma ben karanlığım
Sessiz sabahların korkak idamlıkları kalkın
Ben sizi mavi sabahlara sararım.
Yeni bir çağa giriyoruz bakın
En serseri bombalar ensesinde kimsesizliğin
Öcünü kusuyor önünüze
Bunalan sessizliğin.
Ey sarı benizli idamlıklar kalkın
Yeni bir çağa giriyoruz bakın.
Beyaz çarşaflarla al kanlar donarsa
Senin kanın donarsa benim kanım donarsa
Ben serin mezarlara muştular götürürüm.



Artık beni parktaki ağaç bile anlamıyor
Siyah kedinizin kuyruğunda sallanan zaman
Bir zamanlar sevinçle giyindiğim
Ak bir güvercin kanadı gibi gururla giyindiğim
Temiz ve mavi giysim değil artık.
Yalnız imkansızlığı mı anlatır bir bulut
Yağmaya hazır bekliyorsa gökyüzünde.



Giriş: 
Duvarlar çıkıyor önüme 
Şehrin mahpus yüklü duvarları 
Hiçbir sır kalmamış ardında hiçbir duvarın 
Nereye gitti diyorum benim elbisem nerede 
Şehir soyunmuş diyor biri 
Şehrin elbisesini çalmışlar 
Bütün şehir çöküyor yüzünde bir insanın 
Şehir boğuluyor içinde insanların kan gibi bir sesle 
Mor bir kabus çöküyor üstümüze 
Parkta son ağaç da ölüyor intiharı hatırlatan bir ölümle 
Veda çizgisi 
Kalabalık toplanıyor büyük meydanlara 
------------ Aşka veda 
İnsanlar geçiyor yollardan 
------------ İnanca veda 
Şehir kapanıyor içine 
------------ Toprağa veda 
Dolaşıyor bir heykelin taştan eli üstlerinde insanların 
Kuşlar göç ediyorlar bulutlar göç ediyorlar 
Yüzünde son gülümseme kaybolurken çocukların 
------------ İnsana veda 
Bir gezgin adam 
Bir adam belki de en çok bir rüzgardır şimdi 
Sisli yabancı gölge gibi gezgin bir rüzgar 
Şehri bir yabancı gibi dolaşıyor 
Şehrin mabetleri bir bir tükeniyor 
Başlıyor içinde sonsuz susuzluk 
Avuçların içi terliyor. 
Kaos 
Kirli yollar kapansın sular akmasın deniz 
sığmasın kabına 
Gün batmasın aydınlatsın yüzlerde 
umutsuz mahkumluğu 
Makineler çalışsın taşlar yarılsın ortalarından 
Anneler ağlamasın çocuklar gülmesin 
Gök çöksün toprak başkaldırsın su sussun 
Ağaçlar durmasın bütün saatler dursun 
Durmasın ulu rüzgar şehri göklere savursun. 
Durum 
Makinalar bir elin baş parmağını çarmıha geriyorlar 
Akıl bir akreptir intihara hazır. 
Anı 
Bizim ellerimiz vardı şimdi onlar nerede 
Kadife gibi okşardık çocuk yüzlerini şimdi onlar nerede 
Şehirde evler olurdu sıcak odaları olurdu evlerin 
Sığınacak yatakları olurdu bu bizim yatağımız derdik 
Bayram günleri donanırdık su gibi yumuşardı 
yüreklerimiz 
Camilere dolardık tüm olmaya ererdik 
Biz vardık şimdi o biz nerede. 
Bitiş 
O en öksüz köşesine sığındığımız yalnızlığın 
Yalnızlığın teselli çiçekleri üstümüze 
Göçen son kuşların sedef gagalarından dökülür 
Şehir bir mahşer gibi içimizde ölür.
 
 1968 
 İstanbul



İçimin vadilerinde kış kıyamet; 
Rüzgarlar biteviye
Yavrusunu yitiren kurdu sesleniyor.
Ve ay her gece
Gümüşi bir yalnızlığı anlatmak için
Doğuyor sanki öylece.
İçimin dağlarında askerler
Sırtlarını kayalara vermişler
Beklemekteler.
Yaptıkları, pusatlarını elden geçirmek sadece
Bir de, arada bir
Ellerini alınlarına götürerek
Ufku gözetlemek.
İçimin dağlarını duman basmış:
Ağaçların dalları bir o yana bir bu yana
Ve yapraklar ve kuşlar birbirine karışmış; 
Savruluyorlar gökyüzüne
Ve onlara ve hareket eden her şeye inat
Sonbaharla birlikte efkar
Demir atmış içimin derinliklerine.
Tuzla, Kasım 1995



Şimdi bütün şehir bir adama yöneldi
Adam dedimse senin benim gibi bir adam
Ama kadın değil bura önemli.
çünkü ben hiç görmedim bir kadının insanlar
tarafından asıldığını / kafasını ucu ilmekli ipe
uzattığını hiç duymadım / aslında görmekten öte
bu duymaktan öte.
Dedim ya şimdi bütün kent bir adama yöneldi
durmuşlar bir meydanda bekleşiyorlardı /
birşeyler anlatıyorlardı / biri vardı iyi ettim de
şemsiyemi aldım diyordu / besbelli yağmurdan
korkmuştu / öteki öğünüyordu yiyeceklerini
unutmadığından ötürü / hele biri vardı bayağı
kızıyordu karanlık adamların sarı idamlığı hâlâ
getirmediklerine.
Sonra beklenen çağ geldi
Kalabalık uğuldadı büyüdü
Daha çok yöneldiler bir noktaya
Karanlık adamların yanında sarı idamlığa
iyi bakıyorlardı.
İdamlık bir noktayı geçiyordu belliydi
Bakıyordu ama görmüyordu. Belliydi
Ezikti inceydi gölge gibiydi
Kalabalığa bakıp bağırmıyordu
Adımlarını dar atıyordu
bana kalsa buna gitmek demezdim / gitmek
istememek de demezdim / biz buna kabulleniş
diyemezdik/ biz bunda direniş de aramamalıydık
/ bu belki bir bağdı / koparılamayan / müşterek /
oluşumuzun içinde.
Adamın kafasında koskoca bir güneş var diyorum ben
Adamın kafasında sultanahmedin güvercinleri
Gülhanenin ağaçları
Oturacak yerleri parkların
Sonra yedi yıl hücrede beklemek göksüz
Dostoyevskinin göğe açılan penceresi. Yaşama tutkusu
Adamın dar adımları bunu anlamalıyız diyorum ben
Adamın göğe bakmayı unutması bu beni boğacak
Kalabalık bağırıyor / anlamıyorum
Canavar diyorlar / anlamıyorum
Niye ağlamıyor bu adam / bağıramıyor
ayaklar boşlukta / üç ayaklı terazi sallanıyor /
kalabalık simit yiyor sigara içiyor / siz hiç
gördünüz mü mosmor uzun ıslak paçaları korkak
idamlığı insanlar gördü / ayaklarına kara kan
oturmuş ben çorap sandım diyor biri.
Meydan boşalıyor caddelerde kapkara kalabalık
Yüzlerinde sezginin bozgunluğu
Demirleri kemiren parmaklar yorgun başıboş
Gözlere mermer gibi oturmuş korku
Ayaklarda boğuk bir telaş
Kör umursamaz bir sağırlık taşlarda
Üç ayaklı terazi sallanıyor boşlukta.
İstanbul, 1960



Erdem Bayazıt: -Onu (Cahit Zarifoğlu)  kaybetmeden birkaç gün önce, hastaneden çıkarken bana asla unutamayacağım bir şey söylemişti. O da şuydu: 
''Kırlarda çiçekler bensiz açacak.''



Kimi kımıltılı kimi hareketsiz
Kimi konuşan kimi sessiz
Bu insanlarda yenilmeyen bir güç var
Çobanların ruhu nasıl sığmazsa kırlara
Bu insanlar da sığmıyor meydanlara.
Yüzlerde okunan sadece
Kararsızlık, tedirginlik, endişe
Ve içsel yalnızlığın hüznü
Ve asla dinmeyen sıla özlemi.
Sıla, ey ruhumuzun coğrafyası! 
Hep bir hazırlık kargaşasında büyüyor halk
Şehrin sokaklarında, caddelerinde
Meydanlarında
Evlerin önünde bahçelerde
Çoğalıyorlar
Her yerde ve her şeyde
Büyük bir göçün telaşı var! 
Atlar kişnemeye başladı
Sabahı selamlıyor horozlar
Yer yer tütmeye başladı bacalar
Şehri denetleyen bir dev gibi
Yükseliyor ufuktan güneş
Işığının değdiği her şey
Parlıyor
uyanıyor
canlanıyor.
Hep yarınları bekledi bu insanlar
Geldiğini hiçbir zaman farketmediler
Hep arkalarında yas tutan bir sevgilileri
kalmış gibi! 
Hep önlerinde kendilerini bekleyen
bir özülke varmış gibi
Beklediler.
Telefon tellerine konmuş bu kuşlar
Hangi habere ayarlanmışlar? 
Bu gelen esinti bir haber mi getirdi
Sevinçle ürperen doğaya? 
Yaşayıp durduğumuz anların
Uçsuz bucaksızlığında
Yükseliyor güneş
Yükseliyor umutlar! 
Bütün canlılar
Aşkla mest, aşkla diri
Yağmurun sesini dinler gibi
Dinliyorlar birbirlerini.
İnsanlar kıvılcımlanıyorlardı
şehrin meydanlarında
Çağırıp duruyordu ıssız kırlar onları
Nehirler gülümseyen sevgililerin
gamzeleri gibi
Girdaplar oluşturarak akıyorlardı
İnsanlar fısıldaşıyorlardı
İnsanlar kıvılcımlanyorlardı
Yazgılarına inanıyorlardı
Aşklarına güveniyorlardı
Sırlarına sadıktılar! 
Sonra ölmüş bir boğanın donmuş
gözlerinde
Kaynayan kurtçuklar gibi
Kaynaştılar şehrin içinde
Sonra koşuştular
Kendilerini kırlara vurdular
Susamış bir davar sürüsünün
Su yatağına koşuşu gibi.
Yürüdüler insanlar
Dizi dizi, sıra sıra, konvoy konvoy
Biteviye yürüdüler
Güneş adeta bir vicdan azabı gibi
Her an biraz daha ağır
Çöküyordu omuzlarına
Dallarından ölü ağırlıklar sarkar gibi
Durup duruyordu meyve ağaçları
Buğday başaklarının
Ayakta durmaktan yorgun düşmüşler gibi
Eğilmişti başları
İnsanların sanki toprağa yapışıyor gibi
Kalkmaz olmuştu yerden ayakları.
Her an büyüyen bir susuzluk gibi
Yakıcı bir özlem; 
İçlerinde büyümeye başlamıştı insanların.
İpek bir dokumanın havada dalgalanması gibi
Kanın damarda ılık ılık akması gibi
Şehirlerin düzeni, evlerin gizemi, odalarının
mahremiyeti
Yataklarının derinliği, yorganlarının serinliği
Çağırıyordu onları.
Tepelerin ardında bekleyen yalnızlık
Ürkütüyordu onların bedenlerini
Doğanın kendine mahsus diriliği
Ürkütüyordu bedenlerinin ölümcüllüğünü.
Ey kabına sığmayan kırlar! 
Ey kabuğunda can çekişen kent! 
Kimsenin efendisi değilsin kırlarda
Kendinin bile
Her şeyin kölesisin şehirlerde
Kendinin bile! 
Ey insan niçin? 
Tedirginsin dişi kuşlar gibi
Fırtına öncesinde.
Ey şafak uyandır bizi öperek alnımızdan
Ey doğa emzir ruhumuzu
Ey şehir kovma bedenimizi kapından
Ey aşk merdiveni ulaştır bizi cennetine!



Her eylem yeniden diriltir beni
Nehirler düşlerim göl kenarında.
Doğ ey güneş erit taştan adamı
Ve kurut taşları diken elleri.
Kurtuluş haberi olsun dünyaya, 
Ayırma üstümden bir an gölgeni
-Nakarat-
Ey deprem gel yetiş bu şehirlerin
Doğayı çarptıran konumlarına.
-Nakarat-
Babamın gölgesi koruyor beni
Ah ne güzel şehir bu eski şehir.
-Nakarat-
Dönüştür ey kalbim bahçeli eve
Anlamı ezen o makinaları.
-Nakarat-



Mescid-i Aksa'yı gördüm düşümde 
Bir çocuk gibiydi ve ağlıyordu. 
Varıp eşiğine alnımı koydum 
Sanki bir yeraltı nehri kaynıyordu. 
Gözlerim yollarda, bekler dururum 
'Nerde kardeşlerim' diyordu bir ses. 
İlk kıblesi benim ulu Nebimin 
Unuttu mu bunu acaba herkes. 
Şimdi kimsecikler varmaz yanıma 
Resulden yoksunum, tek ve tenhayım. 
Rüzgarlar silemez gözyaşlarımı 
Çöllerde kayıp bir yetim vahayım. 
Mescid-i Aksa'yı gördüm düşümde 
Götür Müslüman'a selam diyordu. 
Dayanamıyorum bu ayrılığa 
Kucaklasın beni İslâm diyordu.



Gözlerin kalbime değmeden önce
İstanbul o kuşlar acep nerdeydi
Deniz ki dilimin lugat kitabı 
Şarkılar kardeşim onlar nerdeydi
İçimde sürekli yağmur bulutu 
Ormanlar nehirler güller nerdeydi
Bir ışık yalımı parmaklarındır 
Anamın kızımın eli nerdeydi 
Ülkemin çığlığı her saat zili 
Nerde ortadoğu savaş nerdeydi 
Gözlerin kalbime değmeden önce 
Acılar gülüşler düşler nerdeydi



Bir on yıl öncesi uzakta diye 
bu yanlış düzeni sürdürmek neden 
Sanma mesafeler koparır beni 
ve yıllar eskitir birliğimizi 
Bir gecelik bir uyku gibidir zaman 
yıllarca sürse de ayrılığımız 
Maniolunmuş bir adam direnir durur 
utanır ve korkar kefenlenmekden 
Zamanımı çalan bir kara ekmek 
durur yüreğimde bir kurşun gibi 
Bir adım atarsak kafes kırılır 
Belki birden erir zincirlerimiz 
Ey uyku ey anne gel kurtar beni 
Ezildim aklımın hesaplarında 
Ey anne ey uyku ey beyaz ela 
Bir çılgınlık bulsam kurtulsam yahut 
Sazdan bir yapıya dönüştü birden 
çürüyen bu kentin apartmanları 
Bütün vakitlerim sana ayarlı 
İşte hesabını rüyalarımın 
Yokluğun içime duvarlar örer 
Nasıl kan toplanır gülüşlerinde



Çevir gözlerini içimden yana 
Sırrını saklayan mahzeninim ben
Uzat umutlarını düşlerime dek 
Hiç birşey değil hep seninim ben
Bu yazgı bizlerin ortak ülkesi 
Hüznün sevincin ve güveninim ben
Toprağım güneşim mevsimim sensin 
Suyunum havanım ekmeğinim ben
Birlikte uyandık aynı uykudan 
Öncen, sonran, eskin ve yeninim ben
Seninle ilgimiz bir heves değil 
İyi bil neyimsin benim, nenim ben



Ve bir sofra gibi sersem önüne 
Yerli düşüncenin ürünlerini
İnsani kirleten heykeller gördüm 
Güneşi karartan kıyamet gibi
Ey yolda kaybolan ezilen haber 
Asarak zamanı yenile çaği
Betonlar mezardır düşe sevince 
Saksılar doğaya özlem eylemi
Şiir bahçemizdi gökdelen oldu 
Aklımıza nasıl bak gülen oldu
Soyumu yüklendim bu çağ içinde 
Urfa bir dağ gönlüm bir bağ içinde



Ellerine Sarın Kalbimin içini
O ayla boyanmış nar ellerine
Bahar ellerine giydir düşleri
Göksel şarkıları sar ellerine
O kar ellerine yar ellerine
Deme sabah akşam var ellerine
Rüzgar mı asker mi biçti yolumu
Önünde kaç engel var ellerine
Bitirip şu kara kuru ekmeği
Göç etsem diyorum yar ellerine.



Yanışlar ağıtlar elimde değil
İçimin sesi hiç üzmesin seni
Kaçmak mı mümkün mü alınyazımdan
Kaderdir yüklendim yıkılmışlığı
Sen attın bilmeden kuyuya taşı
Dinemez yankısı mahşerde bile
Bir kutsal emanet gibi sır gibi
Ve bir ayıp gibi saklarım seni
Başımda kavganın kıyameti var
Okşadım ismini kitap içinde
Her akşam bir düşle kundaklanırım
Sözümün bittiği yerde başlarsın
Yılların alnıma çektiği çizgi
Kocalttı başımı bir ehram gibi
Yaslasam gövdemi karlı dağlara
Sonsuz bir uykuya kavuşsam bir gün



Her eylem yeniden diriltir beni
Nehirler düşlerim göl kenarında
Ey deprem gel yetiş bu şehirlerin
Doğayı çarptıran konumlarına
Doğ ey güneş erit taştan adamı
Ve kurut taşları diken elleri
Babamın gölgesi koruyor beni
Oh ne güzel şehir bu eski şehir
Dönüştür ey kalbim bahçeli eve
Anlamı ezen o makinaları
Kurtuluş haberi olsun dünyaya
Ayırma üstümden bir an gölgeni



Soyundum çileye dönmemesine
Bilendim ışıktan gözyaşlariyle
Acılar umudu buldurur bize
Bir zırha büründüm bu çağa karşı
Edep senin sabır benim derimdir
Askerler üretir sessiz ve derin
Bayrağa dönüşen alnımdır şimdi
Ellerim ağların mahşer makası
Türkümüz dünyayı kardeş bilendir
Gökleri insanın ortak tarlası



Bulup unuttuğum mısra nerdesin 
İçimden kaçıran hangi uçaktır 
O tepe baştepe yabancıların 
Onlarca aldatış utkudur taktır 
Kanımın nehriyle cetvellediğim 
Bu toprak söyleyin neden çoraktır 
En kara putların saldırısından 
Yurdumun ki alnı ay gibi aktır 
Anamı sorarsan büyük doğudur 
Batı ki sırtımda paslı bıçaktır 
Yiğitler yol alsa destana doğru 
Şehitler gözümde aynen bayraktır 
Gel kurut bu çağın kargaşasını 
Seninle beklenen şimdi şafaktır



Susarak anlattın bütün gizliyi
Sakladım duygumu ben konuşarak
Bir acı tarlası sessiz yüzünde
Aşkı yürürlüğe koyma savaşı
İçimde bir düzen kaynaşmaktadır
Büyük ve çekingen bakışlarından
En iyi anlatış artık susmaktır
Anladım bunu ben seni bilince
Gel denize yaslan yalnız denize
Sırrını denizler taşır insanın
Zaman bir hızdır ve yıldızlar akan
Esneye günler ve gece üstünden
Bir uyku bölmezse anılarımı
Korkarım çıldırtır bu hayal beni
Gözlerin ne kadar İstanbul öyle
Sebiller uçuşur parmaklarında
Ortak günlerimiz tarih şöleni
Saçlarında sayfa sayfa güneşi
İçimde bir sergi var portrelerin
Hayalim her yerde kavrar gölgeni
Aşka ve tabiata ulaştır bizi
Gel kurtar bu şehrin gürültüsünden
Terletme nolursun bir eşya gibi
Ölümsüz bir hasret yaşarken bende
Vurulmuş geyiktir sensiz zamanlar
İçimin ormanı bir yangın yeri
Bir uyku bölmezse anılarımı
Korkarım çıldırtır bu hayal beni
Istırap varoluş şartımız oldu
Esef etme yazım karaymış diye
Bir yanım vahşidir ürkütür seni
Aykırı düşerim sulhçülüğüne
Bir gün deli gibi sarsarak seni
Göklerin yolunu sorabilirim
Başımı taşlara vurabilirim
Aklımdan çıkarsa anılarımız
Paramparçayım gel sen onar beni
Topla aynalardan eski gölgemi
Göçebe ömrümü bağla zamana
Dağılsın içimin karıncaları
Bir uyku bölmezse anılarımı
Korkarım çıldırtır bu hayal beni



Yeni aya karşı dua ederdi
Ağlardı kesilen zeytin dalına
Ağlardı evliya kıssalarına
Saksıda taşırdı kışın baharı
Korkuyu sevinci yayan gözleri
Kitaba gözlüktü derin gözleri
Anamın en kutsal barınağıydı
Esli alfabeyi candan severdi
Toprağa dosttu ölüme hazır
Taşırdı soyunu gövdesi gibi
Bir destan büyüttü namustan aşktan
Midenin harama düşmanlığından



Aşk bahsinde bu muhabbet 
Yardan gelir, yare gider. 
Parça parça gelir sevda 
Gidince yekpare gider.
Ateştir, çoğaltan külü, 
Dalında seyreyle gülü, 
Has aşığın tevekkülü 
Yar katına çare gider.
Başladı bağın talanı, 
Seyreyle, elde kalanı. 
Bu gerçek yolda yalanı 
Huy edinen nare gider.
Hak gerçeği ayan beyan 
Ey dost, aydınlığa uyan! 
Varlığı pekçe görmeyen 
Yokluğa avare gider.
Yol gider,adımlar bitmez, 
Bu hasrete sabır yetmez. 
Şemsi -mana sır iletmez 
Ciğer pare pare gider.
Güç ister, yanıp pişmeye, 
Meyve dalından düşmeye.. 
Aşk seline karışmaya 
Bir nice biçare gider



Özgürlük menşurum kanatlarından
Toprağım devletim bayrağım sensin
Maddemsin mânamsın varım yoğumsun
Ufkumsun yakınım uzağım sensin
Göklerim yerlerim dağım denizim
Yanım yönüm solum ve sağım sensin
Annem babam atam kardeşim yavrum
Evim barkım bahçem ve bağım sensin
Övüncüm şerefim sözüm şiirim
Saklım gizlim köşem bucağım sensin
Seslerin kalbimin dudaklarında
Zamanım dönemim ve çağım sensin
Ümidim cihadım şafağım sende
Hicretim menzilim durağım sensin
Seninle olmaktır ahdım yeminim
Ordum emirim ve otağım sensin



Bir kâse su gibi dökülse kuma 
Kuramlar kollayan dik başlı aklım 
Rüzgârın başıma verdiği şekil 
Yol olsa içimin ormanlarında 
Unutsam eşyanın gürültüsün 
Rengini suların tadını gülün 
Günleri bir secde hızıyla geçip 
Erişsem mahşere bir iftar gibi 
Genişle ey kalbim kardan sözlerle 
Ayıkla ve yıka pıhtılarını



Eylemin o önder çocuğu büyür
Evrenin sebebi en son ellerde
Alnında sürekli secde gülleri
Sevgi donanması denizlerinde
Yağmur olsun diye saçar göklere
Elinde biriken dualarını
Ve nur yatağında kılıçla bekler
Sonsuza açılan hicret aşkına
Bilge anahtarı has neslin kökü
Zülfikar çağlardan çağlara nehir
Toprağın babası kucakta uyur
İki güzel iki kumru iki er
Kıyanın hesabı nicolur bilmem
Dinmeyen bir hüzün bir kandir sızar



Bir türkü buldurur anmalar seni 
Sesime uygular sonra yakarım 
Kalbim ki sürekli davul solosu 
Ve aşkın bedeli candır ölümdür 
Saçların aklımın darağacıdır 
Saçların ki çeken sona sonsuza 
Yıldızlar gözlerin denetler beni 
Yıllardır günlerim bir gözaltıdır 
Şiirden halılar ayaklarına 
Umuttan zincirler ayaklarımda 
İçimin zehrini konuşsun diye 
Beklerim rüzgârdan haberlerini



Adağı olduğum gülücüğüne
Gör ne ucuz pazardır
Yeni bir bakışla kavradın beni
Barış mı kavga mıdır
Sürsün bitmesin bu onurlu ilgi
Bu çağın çıkmazıdır
Bir kuru sarnıçtır sensiz hayalim
Candır aşkın bedeli
Ey dil ey kalbimin öksüz çocuğu
Azığın ağıt senin
Gözlerin içimin tutukevidir
O bir özge meydandır
Düşlerim seninle kuşatılmıştır
Ağzım değmez eline



Bitmeyen kaderdir dipsiz susuzluk
Pınarlar kaynaşan parmaklarında
Odalara kepenk vurulmaktadır
Kapılar kırılan bakışlarında
Bir tren sesine uygulanmıştır
Bir de gökyüzüne itirafımız
Varoluşumuzun bir onayıdır
Sustukça büyüyen esrarlı ateş
Bütün giysileri yırtsak yeridir
Yeter bize vefa elbiseleri 
Gönlünün biçtiği yorumlardandır
Anlam kazanması deliliğimin
Bıçakladım geçen katil yılları
Her gün bir yeniden bulunca seni
Sana yakınım ve sana uzağım
Tutulmuş varamaz elim ayağım



Gelip düşte onu muştuladılar
En ulu insana yüklüsün diye
Yıkılan burçların sönen ateşin
Kuruyan Save’nin haberci dili
Yıldızlar billurdan avize gibi
Bir ev nur merkezi geldiğin gece
Vakti yenileyen sen ey hoş geldin
İbrahim duası İsa müjdesi
Başında bir gölge altın çocuğun
Onu korumanın dipsiz imgesi
Alınıp oyundan nurdan neşterle
Ayıklar içini bir melek doktor
Sütanne evine dolan bereket
Seven bir çehreye gülücüğündür
Anaya babaya yük olmamanın
Anıtını diktin ey büyük yetim
Çorak vadiler doyar yağmura
Elinden tutulup yalvarılınca
Bir emin çobanlık dağda ve çölde
Devlet yönetimi hazırlığındır
En büyük kadının seçtiği olmak
En büyük erliğin hediyesidir
Çöller bir hayattır mağara fikir
Rüyalar gerçeğin kesin haberi
İnsanlar çevrende bir renkli fanus
Yansıtır bitmeyen ışınlarını
En yırtıcı insan en adil olur
Ellerin boş dönmez dilediğinden
Köleler beylerle eşitlenmiştir
Bağlılık yiğitlik aşk yarışında
Dost olmayanlara salar korkuyu
Başında aslanlar ejderler bekçi
Bir çul parçasıyla kestin kavgayı
Oturttun yerine en kutsal taşı
Çağrıya uyarak yarar da yeri
Yürür gelir ağaç işaretinle
Senden güçlüsünü görmedi evren
Yenersin ard arda dev pehlivanı
Yoluna dikenler döken ellerin
Gün gelir görülür hep kuruduğu
Çölleri yel gibi aşan süvari
Atının ayağı gömülür kuma
Ardından düşmanca iz sürenlere
Örümcek ve kuşlar örer engeli
Çağlardan çağlara yürüyen sırrı
Fısıldadın mağra arkadaşına
Güneş geri gelir battığı yerden
Vaktinde yönelsin dost Hakka diye
Felekler seninçin var oldu yine
Geceler boyunca alnın yerdedir
Ay iki bölünür gelir önünde
Onaylar sesiyle ululuğunu
Bir anda çıktığın sonsuz yolculuk
Hayalin meleğin yandığı nokta
Çeşme parmağından içer suyunu
Ölümsüz çağrının savaşçıları
Elin erişince kısır koyundan
Kâseler dolusu sütler süzülür
Ülkeler kapısı bir bir açılır
Kazmalar inince kaya üstüne
Gözlerin uyur da kalbin uyumaz
Sevgili gönlünden çıkmıyor diye



göğsümü yalayan gül alevinden
silinmez izler kalır.
gökte bulutla oynayan çocuk
öksesine yıldız çakan melek kalır.
akşam üstüler ki çöker kıyıya
toplanmış halatlar yığılmış zincirler kalır.
yapraklar dağılırken saçlarından
denize atılmış çelenk kalır.
duvarda gölgeler öyle ıpıssız
hücremde kırılmış ekmek
ve bir kuru ağaç kalır.
uçsuz bir dinleyişle dinle
üstlen çöllerdeki rahmeti
ey gürleyen yalnızlığımız
yolumuzu gözleyen
toprağa girdiğimiz vakit
uğultulu derinlikler kalır.
duy unutuş rüzgârının
açtığı son kapı benim
çekilince kalbimin suları
geriye senden başka ne kalır.



Cahit deyince
Cahit deyince aklıma sular yıldızlar
Alınlarında şafak örülü
Anneler babalar
Gözleriyle gül toplayan çocuklar
Çöl rüzgârları kervanlar
Denize atılmış ağlar
Kalbe dökülen ırmaklar gelir.
Cahit deyince aklıma
İçinde bütün çiçekleri taşıyan sevdalar
Aşklar arkadaşlıklar gelir
Sait gelir Akif gelir Erdem gelir Rasim gelir.



Yavrum
Yalnızlığı şu son kıyısını da atla
Ve anla ki hayat
En özgür biçimini sende denemiştir
Onun içindir ki ölüm
Denizin doğurduğu eşsiz dalga
Sende dokumaktadır güzelliğini.
Varsın açıklamasın kendini hiçbirşey
Değil mi ki gökyüzü toprağı kucaklamaktadır
Değil mi ki mavilikler yolmaktayım göğsünden
Değil mi ki bileklerimize kaynayan çelik
Bir nehir gibi akan şu bulvar
Gövdemizi dolaşan güneş
Her gece üstümüze devrilen yıldızlar
Senin doğurganlığından birer parçadır
Ve elbet senin için söylenmiş türküler vardır
Uzak dağlarında ülkemin
Yürüyorum
Bilirsin ben yürüyünce
Irmaklar yürür ardımdan
Kabir sularında avlanır çocuklar
Ağaçlar ve kuşlar alabildiğine
Yalnızlığı sağlar
Ben yürüyünce değişir insanlar
Artık hücuma kalkabilirsin ey rüzgâr
Çünkü tarihinin yaprakları arasından sızan kan
Boyuyor
İçimde yuvalanan şiiri
Ve sen nereme baksan
Oramda bir kalp çarpıyor.



I 
Melon şapkalı birtakım adamlar 
Gördüler görülecek yerlerini kentin 
Selâmladılar halkı saygıyla 
Kavisler çizerek şapkalarıyla. 
İşte o ilk sırada gördüm seni 
Camlarına sinekler üşüşmüş bir kahveden 
Oldukça uzun bir ekmek kuyruğunda 
Sırtında yorgun bir yağmurluk 
Ve bomboş gözlerle. 
Geçerek aralarından 
Üç aşağı beş yukarı dolaşan 
Havai bahriyelilerin 
Sana geldim. 
Ekmekle makyaj arasındaki farkı düşündük seninle 
Ve çok eskiyi. 
Birlikte çiçek falına baktık 
Çitlenbik kokulu yatakta 
Kente giren ilk muhacir 
Altın ışıklarıyla donanmış güneşin 
Göğsünde iri bir gül 
Bilinmez serüvenlere işaret. 
Garson bir çay acele olsun 
Cevap bekleyen biri var çünkü 
Hangi sur taşının altında kimbilir 
Emniyete alınmış yalnızlığıyla. 
Bu kente bir tek kapıdan girilir 
Sürünerek otlar boyu 
Ölüm sularından içilir. 
II 
Haydi muhacir kalk 
Önce gider susuzluğunu 
Sonra sevgiyle uyandır çocukları 
Yüzlerinde yeni haberler uçuşan. 
Ve öğret onlara 
Kelimelerin nasıl dizildiğini 
Usta askerler gibi.



Gülüm gülüm 
Bu kentin koynuna girdiğim günden beri 
Cebimde ölümüm 
Avuç avuç dağıtırım insanlara 
Bir türlü tükenmez ölümüm. 
Üzümleri aydınlatırım 
Masal çarşılarını 
Yatağına sığmayan ırmakları 
Mağra içlerine gizlenmiş aşkları 
Yerler mühürlenince akşamları 
Kanlı sulara gömülürüm. 
Gülüm gülüm 
Benim ölümüm 
Çocukların kulaklarına küpedir 
Vitrin denizlerine zincirlenmiş çocukların.



Yakın komşumuz ay gibi
Göğsüm geceye gerilmiş bir yay



Baktıkça gözlerine derinden 
Üstüme başıma güller dökülür. 
Ve her şey kopar yerinden 
Bir buluş bir gülüş ve unutuş ellerinden 
Ellerinden beyazlıklar dökülür 
Düşlerim ki, kuşatır gökyüzünü 
Sonra yıldızlar dökülür 
Geçerim arasından kimsesiz çocukların 
Ağaçlardan ağıtlar dökülür 
Akar saçlarımdan yalnızlığın ırmağı 
Kalbime dökülür..



Gülümü karşı tepenin üstünde 
Gizli bir el kırbaçladı 
Büyüttü yalnızlığını 
Tepe güle kesildi 
Arka çıktı gülüme. 
Şehire kaçtı gülüm 
Elden ele dolaştı 
Sonunda solgun bir pastanede 
Uykuya daldı. 
Ben gülüm bu kadar severim..



Kalbim sağ yanımda çarpıyor 
İçimde döngün bir ay kabarırken 
Ki göz evlerinin ardından içeri 
Ağlamak barışı sağlar mı ki 
Ağ bozumu serpme sularla.
Açık deniz sofrasında 
Sonsuz dağlarını denizlerin 
Aşarak üstlerinden bir bir 
Bir ince yelkenlidir 
Altın çağı getirir 
Göğü emziren mızraklar genç omuzlarında 
Ve yukardan aşağı 
Göğüsleyerek güneşi 
Getirir ve bağlar korsan çağımıza 
Yerinden oynayan kopan bir fırtına gibi 
Kalbim sağ yanımda.
Öldü çünkü öylesine gençti 
Ölümle hayatın arasında sıkışan gözleri 
Bana aralık bakışlı gözleri 
Kentin kanındaki hücreye ilişti.
Bağrında yamru bir kalkan
Gençlik ince bir kanken kulaklarında
Ağzında ay köpürdü.
Feryadı soğuk aynalarında
Eridi gitti kentin
Göğü tutan o billûr ses
Ulaştı geldi bana
Kalbimin sağ yanına
Her gece mermi gibiyim yatağımda
Gök sularından savaş alanlarından arta kalan 
Güz değirmeni kalbim 
Bahar sularıyla çalışıyor 
Kalbim sağ yanımda çarpıyor.



güzelliğinden çırpınan bu gecenin 
sularını evliyalar getirir 
bir gülüş gibi yolunur maziden 
yararak eşyanın direncini 
sonsuzluğa aşka ve hürriyete doğru 
uzanır dağların sessizliğinden 
korkuya kapılmayalım diye 
bu gece devine devine 
kalbimden geçen nehir 
unutulmuşluğun kahrından 
gelecek günlerin şarkılarına 
aciz ve susuz dudaklarına kentlerin 
benden selâm götürür 
benden selâm olsun diye 
uzak kentlerdeki kardeşlere 
göğsünü kabartır bir karınca 
dağların en şahına mağrur 
hafızam denizler kadar olur 
dökülür karanlığın avuçlarına 
benden selâm olsun diye kuşlar 
bu gece aydınlıkları avuçlar 
sabahlar ve arzular içre 
geçerek varlığın sırlı kapılarından 
bir köylü çarığı gibi derin ve ıssız 
kalbim yavruluyor bu gece 
hudut boylarında nöbette



Çocuk uykusunda gülüyor
Yılların acı çığlığından habersiz
Elleriyle oynuyor karanlıklar
Sessiz sessiz.
Ah bebem
Rüzgâr saçlı bebem
Bilsen insanların hâlini bir
Bu kara yalnızlıkta körelen
Işık benimdir.
Bu uzayıp giden yolda
Ağlayıp ağlayıp da
Aklımı sokmuşum girdabına
Yaşamanın.
Çocuk uykusunda gülüyor
Yılların acı çığlığından habersiz
Elleriyle oynuyor karanlıklar
Sessiz sessiz.



Böyle şeyler oluyor işte böyle rüzgarlar
Bu güz balkonu beni çağırıyor
Neyi dağıtıyor elin akşamda
Ben saçlarımı topluyorum ırmakları da 
Sonra gidip bir şiirin önünde soyunuyorum
Bir çocuğu öpüyorum adı sevişmek oluyor
Her şey bizden ayrı 
Her şey biz varken yan yana oluyor
Bu oluşa biraz keder ekliyorum
Ellerinde bir ağaç
Ellerinde telaşlı bir ağaca bakıyorum
Sen oturup şeftali yiyorsun
Otlar diyorum yürüyor görmüyorsun
Sıkıntılı bir yağmur geçiyor pencerelerden
Kendime sesleniyorum ses vermiyor
Ah sevgilim aramızda bir iğne 
Beni sana dikiyor



Sokaklar gökyüzü insin diyedir aşağı
Çocuklar oynasın diye
Sokaklar pencereler baksın diyedir birbirine
Dertleşsin diye
Önce yüzüyle eskir evler
Yavaş yavaş kaybeder beden ısısını
Sesi yetmez olur da odalara
Bahçelere zor atar kendini
Suskunlaşır kapılar, pencereler uykulu
Dört duvarın sohbetidir oda
Evler hâlâ konar göçer çadırı çoğumuzun
Ölümü büyüttüğümüz ipek kozalar
Öyle daralttık ki içimizi
Bir saksılık toprağa yer yok
Herkesin kendini gösteriyor pusulası
Ağaç kendi göğünü biliyor sadece
Ve tüm yolculukların sonunda
Oteller kolayca terkedilir de
peki ya evler...
Gonca Özmen / Çıkın Dergisi Haziran 2001 sayısı



Usulca geçtim yüzünü 
Ardında dağlar vardı 
rüzgârlar 
Kurt izlerinde uluyan zemheriler vardı 
/ Çık git yüzünün inkarı olmaya... / 
Zaman can çekişiyor şimdi 
Göçüğü altında eski aşkların 
Yüzün derin bir kılıç izi aklımda 
Daralır kör akrebin parantezi kadar 
Sürgit yanılsamadır 
dönüp geldiğim 
Kimin kıyısında dursam artık 
Bir rengin usul usul dağılışı gibiyim 
/ Unutma, kırmızı olur aşkbatımları / 
İnsan kendine eskir 
Zaman, sık yıkanan iç çamaşırlarda 
Zaman ki uzaklıktır ağrılı 
Vedasız çekip gitmesidir bir günün 
Bir sigaranın sessiz tükenişi dumanlı 
Ve gizli aşklara sığınaktır 
deniz kabukları 
/ Dön gel, sonsuz uzaklık olmaya... /



Çamurdan oyuncaklarda dağıldı çocukluğum
Başağın su sıkıntısında
Hep ağrıdı yüzüme kazınan bozkır
Ellerimde buhran, sesimde tenha
Kimse işitmedi çan çiçeğini
Topraktaki yangını bilmedi tohum
Kırmızı soluğunda alev alev bir ırmak
Ünlemsiz hayatları dolaştı durdu
Yaban bir kederde kaldı akşamın eğrisi
Beyazımda hırçın bir tarih bu yüzden
(Hem sadece beyazı anımsanır kadınların) 
Bu yüzden az pencereli çok yalnızlıklar
Sonbahar üşümeleri ve saklandığım kuytular



Sular varken eski sular 
Bana kaldı bir akşamı söylemek 
Bir dalgınlıktan geldim ben bir dalgınlıktan
Gittiğim kime kalırsa 
Çağırır evlerden uzun sesler
Getirilir biri uykuda 
Her şey kendine gizlenir neden
Gizlendiğim kime kalırsa
Paslı bir kapandır insan paslı bir kapan 
Çalışır saat ölünün kolunda 
O bitmez sıkıntıyım neden 
Sıkıldığım kime kalırsa 
Dönsem havada dönsem
Döndüğüm kime kalırsa



Beni böyle uzun sev
Gölü delirt
Tutuştur suyun kanını
Gitmeni yalanlayan kuşlar bul
Bir küflü yorgunluk
Zamansız bir deniz kaldı 
Gecenin avuçlarında 
Hem varım sanki yokum
Beni böyle ıslak sev
Gizimi dağıt 
Kuşlar demiştik kuşlar
Kal öyle
Öyle rüzgarlı 
Ahşap bir kapı
Açılıyorum sana
Gonca Özmen / Adam Sanat Dergisi Ocak 2001 sayısı



Çünkü annem bir yorgun zorunluluk
Yüzünde içi çiçekli eski kutu duruşu
Neydi unuttuğu mutfağa girip çıkarken? 
Dalgınca boyayıp duruyordu kirli göğü
-Annem yelkovanın bıkkın dönüşü
Tek katlı evlerde mutluluklar aradı. Yok. 
Çok çocuklu evlerde cıvıltılar istedi.Yok.
Çukur yerlerinde geçmişin titreyişi
Toz suretinde yapışmış anılar duvara
- Annem bir tekerlemeydi odalarda
Geçkin yazlarla soldu ahşap düşleri
Eski bir telaşın dinmez sancısında
Ağlardı annem gülmek gibi dururken
Küçülür incelirdi aya baktıkça
-Annem balkıyan bir göl gülümsemesi
Bir kuşun uçuverişi gibi kolay ölümler çağı
Rahat yataklarda dikeni batar gecenin
Örterken annem yıllanmış perdesini
Babam bir ünlemdi akşamla uzayan
-Annem ki deltaların yazılmamış tarihi



Her kuyuda saçlarını kesen bir kadın oturur
Hırpalanmış güllerin, uğultusunda eti, henüz çiğ
Sabahın dilsizliğini öğrenmiş gibi erken
Ve buğulu bir Modigliani tenhası boynunda
-Ah eşiğim! Eşiğimde kaç ölü sevişme
Eşik ki en dar yolculuktur kadında
Mühürlüydü yüzünün okunmamış mektubu
Tepeden tırnağa dağılıyordu çatısız bir hayal
Hangi yanımdı bu kadın böylesine ırak? 
O soyunan bir orman, bense bunaltı akşama
-Ah çıkmazım! En çingenesi mevsimlerin
Ne ki her bahçede azarlanmış rüzgârım 
Suçüstüyüz tüm yenik bağışlamalardan
Ağırlaşan çıplaklıktan odalar dolusu
Freud'su bir leke uzar diye derisinde aynanın
Annemin bocalaması hep göğüs uçlarında
-Ah cinnetim! Söktüm rahmimden göğü
Lanetli bir kısrağım ancak hiçlikte soluyan 
Gonca Özmen / Adam Sanat Dergisi Ağustos 2001 sayısı



Ağzındı 
Çıplak duvar, mahrem kapı 
Ağzındı 
Doğmamış dizeler getirip bıraktı 
Düşen iki sözcük bir mezar kazdı 
İklim değiştirdi otlar kendiliğinden 
Gördüm ağzın yaprak kırgınlığı 
Ağzındı 
Yıkılan ceviz ağaçları gibi 
Kolları bacakları düzeltilmiş bir ölü 
Tüm sesleri toplayıp gitti 
Ağzındı 
Sokak çocuğum eksik göğüm 
Ağzındı 
Ve çocuktuk hâlâ sevişirken 
İki oyun arası 
Ağzın, Gotik çağım



I 
Kusura, vardım 
Benimdir dedim bu eski söz
Kime açıldıysa kapılar 
Kapananı benim dedim
Beni bir avuntudan oldurmuşlar 
De ki sıkıntının içini oymuşlar 
Böyle böyle sezdim dilin de sabrı var 
Akşamdan hızla geçen sesin de
II 
Biter şimdi gecenin susmayan ağzı 
Eğer beni söze doğru karanlık
O eski dudaklarla düşlemek seni 
Boynunun bahçesini bu ölü dudaklarla 
Tenin altında bir usul bezginlik 
Yapraklar geçiyor bir çocuk dalgınlığından
Denizin henÜz bitmediği 
Daralıp daralıp genişlediği her şeyin



Sözün ateşle bir ilgisi olmalı 
Alevlenip sönmekle aşkın
Gölgesiz olduğum doğru, apansızlığım da 
Dokunsan dağılacak yüzümün eğrileri 
Gizliden düşeceğim sabahın boşluğuna
Bahçenin duvarı yok ki gizlensin 
Balkonda hıçkıran çamaşırlar 
Küf ve nem kokusu ve dalgın bir evin 
Durmadan soyunması çocukluğuma
Taş sırrını unuttu 
Ada hapsindeyiz, kayık gitti 
Issız kaldım suyun gövdesinde
Anlatmayın artık iki kişilik aşkları 
Çoğul ekleri de yaşar yalnızlığı



Kusura doğru gidiyorduk 
Kuş sürüleri, kertenkeleler, su zambakları
Kusura doğru gidiyorduk 
Aramızda bir acının etten kasırgası
Perdenin soluşunu fark ettik 
Doldu yaprağın sayrısı
Yaşlı bir Bizans yosmasıydı zaman 
Acemi boyalı, bozuk lehçeli
Boşuna değil ay büyürken uyuyamamak 
Dümdüz yaşamak saçımızı tarar gibi
Çünkü ne yapsak yumuşamıyor demir 
Ne yapsak titremiyor içi
Orda, zeytin ağaçlarının arasında 
Sessiz ve bitkin durmuştuk
Seylantaşları, yaban arıları, eğik bir gök 
Bir büküm ot, başıboş bırakılmış bir nesne
Gidiyorduk ağrısına zamanın...



Aldım denize bıraktım yüzünü sessizce 
Suda dalgın bir mitos bir balığın ağzından
Kentleri anlayınca gördüm mahcup serçeleri 
Saçaklar küskün ahşabın dilinden
Gürültüsünü emziremez olmuş toprak 
Bir ağaç gölgesine uzanıvermiş bir ev
Günler de ölüp gidiyor anılarını yazamadan 
Giderek eskiyor akşamın sesi
Ve sen alacakaranlıkta belli belirsiz anımsanan 
Uzunca bir yolu gider gelirdi gözlerin
Beni öpersen tüneklerim dağılır zamana 
Avlun olurum arsız otun
Ah! Dinsel diyalektik: arzu ve günah 
Saklarım tenimde kumaşa batan iğneyi
Ağırlaşır taş plak, kan kesilir gece 
Sonrası ürkü, bir çağ yenilgisi
Söz soyunup çıkarken kabuğundan 
Saydıkça çoğalıyor saydıkça hamam böcekleri



Sen git, gül benim açtığımdır
Uğultumdur sana bu kekeme avlu
Taşlara dokunduğumdandır
Etim ağır aksak
Burda bir güz olmalı diyor ağzım
Bir ses varmak için sonsuz yitime
Sen git, orman benim bildiğimdir
Yüzümü yıktığım kalır
Kilitli durur yirmi yaşım, susar Türkçem
Kuyulara bağırırım adını
Durup durup bir akşamı seyrederim şimdi



ömrüme zarar veren erkekler sevdim
cam kırıklarıyla sundular bana tenlerini
seviştikçe çoğalan ellerine inandım
uzun...çok uzun ayrılıklardan sonra
sabırsız bir çarmıh gibi açılan kollarına
çarmıh sarmaşığıydım usul usul dolandım
bana nazlı ölümler
korsan ürpertiler bana
bana aklı çelinmiş geceler kaldı
ömrüme zarar veren şiirler sevdim
aşka ait bir damar kesilmiş gibi
kızıl atlar boşandı içimin aynasından
kanadım sözlerde gözlerde pıhtılandım
infilaktı ihtilaldi laneti üstümeydi
sözlerin yalanından yılanından gözlerin
bana düş bana gizem
bana zehir zakkum zamanlar kaldı
ömrüme zarar veren şehirler sevdim
yıkılmayı sevdim hep o enkaz halimi
bir depremi tek başıma karşılayabilmek için
boşaltılmış şehirleri bekledim
harçsız kuleler örüp kaldırım taşlarından
gençliğimi felaket müjdesinde denedim
bana çığ bana boran
ve umarsız aysarı
ah! bunca zararına sevmenin
neresinden dönsem geçmiş zamandı



daha çok sever miydim uçmasını bilseydin
babamsın ah keklik burcu bir talan! 
ekinler sararırken doğdun mühim bilgidir
on kardeşin küçüğü ölüleri saymazsam
yıkandın tuzlandın kundaklandın sıkıca
orak sıcaklarında bir pembe oğlan
evlerin önünde küçük bir hayat
kımıl kımıl dipdiri çiltenler karıncalar
ve toprak dediğin cana musallat
yalnızlığın çocuklara kadar indiği
eflatun akşamların uçbeyi babam
faydasız kamışlardan kurduğun ordu
kurtlarla savaşmaya sensin gidecek
sensin gidecek yüz koyunun peşine
vadiler öyle derin ovalar öyle geniş
üstelik Türkçe bilir yankı dağları
bir çağırsan Allah’ı bin kere ses verecek
yatıya kalan yağmurlar yüzünden hep
ıslak döşeğinde revir iniltileri
inanmak nice yanıldıktan sonra kendine
buğdayların birliğine hamur teknelerine
inanmak yedisinde sorusuz
onunda beter mahmuzları kuşanıp
şahlanan bir yanıtla on beşinde
inanmak sonsuz’un hiç’e erdiği değil
bulutlar hamamda kadınlar gibi oynak
sarı tüyler pazenler insan kamaşabilir
kitapların zifiri ferahlığı yok henüz
henüz dünya harflerden yaratılmış da değil
kara lastik pilli fener pazar ekmeği
sevinç bir taşa beş erik atan ağaçtır
ve bayramlar ağız tadıdır ama
mezar üstlerinden toplanan şekerlerin
azabı uzun sürer duası yapılmazsa
bir kere bisiklete binmiştin babam
yukarıdan görmüştün köyün bulutlarını
ama nasıl üzer bu hafiflik uyanınca
darası alınmış yaşamlardır rüyalar
rüyalar defter kalem
gerçekler kum masası
parmağınla yaz öğren önce yoksul olduğunu
sonra insan olduğunu bütün acılarla akran
tohum serp su taşı dağarındaki çöle
emek israf değildir harcan da harcan
insan olmak yetmiyor insanı anlamaya
sızmak gerek o çürük hartamalardan
götürdüğün tavuklarla birlikte
soluk benzin öğretmene armağan
ey sesleri semirmiş yağız alfabe! 
babam yeniden büyür mü oralarda
buralarda şehirli kızlar gibi bunalsam
biliyorum tilkiler pusar geceye
ıtır ve çığlık olur evlerin dili
cinai bir hevesle yarına aşılanan
gün gibi biliyorum bende devam ettiğini
fiğleri ellerimle derer ellerin
ey gelincik kurumlu tepelerin çakırı! 
ayaklar altından sevaba kaldırılmış
ekmekleri öptüğün dudaklarınla söyle
servetimiz yokluksa onu öveyim
davran özrüm kalmasın
soysuz kuşku güveyim
başaklar arasında kanlı bir hasat vakti
saçların şeytanın tırpanıyla kesilmiş
ne kadar sakınsan kirleniyorsun babam
sen esmer undan yapılmış değilsin ki
çağrılsan üç beş  keder bildik cin isimleri
döl ve ışkın sureleri tertemiz ezberinde
her akla kısmet midir uyanıp da ölümden
birden bire anlamak zerrecikleri
caydığın güller vardı o zaman
kargaların çalıp çalıp karnına gizlediği
yeşil taşlar mavi boncuklar vardı
sürgün içini boşaltmamıştı toydun
kendini gizlemedin kem gülüşlerden
ısırganlar kaynadı dövüldü havanlarda
ve macunlar sürünüp şerbetler içtin
inceysen dal gibiysen bu senin kabahatin
rüzgar söküp götürürken gövdeni
gördün korkuluklar daha direngen
yayık seslerinden umut telvelerinden
yavan bir gayretle topladın da kendini
ganimeti kargalarla paylaşmadın yeniden
büyüdün yüz sürerek kösnül çuhaya
battal yataklarda çalkalanıp duruldun
anların arasından fareler bakar gibi
kırlangıç yumurtası bulmuş gibi tarlada
koştun haber verecek bir aşk aradın
alnının dar çatkısı kuytular ardın sıra
cılız bacakların birbirine dolaşık
herkes kendine sanrı tende ısrarlı herkes
dizlerini kanattı kapaklandığın kadın
henüz fırsat varken masalları kınamak
ve bağırmak istedin yok mu boş bir kerevet
hayret uzlaşıyor kanımla zehrin
sesine karışan efkarın meleziyim
ateş farz kül sünnet uzayacak bu dua
ya ben baba! .. ya ben nasıl aşık olayım
yazımıza benzeyen bir yaz bulamadıkça
elişi bir karyola istiflenmiş şilteler
kav kalaylı kap kacak belki dilsiz bir radyo
vardın çattın çatallanan yollara
şehir okuldu çünkü gitmek gerekti bazen
çünkü kalmak vakıf toprağı gibi
başkasının yığını gibi sonuçsuz
çünkü sussan yazmanlara yorgunluk
konuşsan uğursuz sözün içrek obası
gittin yanan karınlarını soğuk duvarlara sürtüp
rahatladı ergen kızlar
köylü ismin yatılı bir kıyıma kayıtlı
üniforman hep yaş hep telaş
kaldırımlara kafa tutun da ne oldu
yenişmek şöyle dursun yarışmadı sokaklar
kolların dertleştiğin dereleri boğarken
eski harmanları hoyrat gezerken gölgen
yapmacık bir merakla sorsaydın üst’lerine
andıkça mı rütbe alır anılar
çarşılar sinemalar ıssız duraklar
alışmak günlere kıymaktır ilkin
sonra sonra uç verir direnmenin sancısı
sonra sonra yoksunduğun bir sicim
hiç arkadaşın olmadı sahi
bir kadın iki çocuk hayata iyi gelir
sineklikli pencere çift kenesetli saka
ara sıra bardaklara boşalan bir sürahi
uzun seferlerden kalma o bahriyeli hüzün
yüzün ince kadehlere hep yenik
değiş ki değişsin evin yazgısı
yeltenmem elbet edepten ileridir
bir  kızın babayı yazıklaması
kara sakız yakısı dindirmedi hiç
baharları hazin bir şarkı gibi nükseden
üzen ve üzerken hor gören
bileklerinin zahmetli ağrısını
demek kenetlenmiş kolları yarıp
amansız bir şevkle halaylara eklenen
demek mendil sallayan püskül sürüyen
gençliğin şimdi çaput üstüne çaput
başımızı okşasan hayrattık sana
sakalını öptürsen tövbe ve yatır
oysa şifa dağıtan dallara uzanırdın 
ve herkesten gizli severken bizi
ahlatlar gövermiş gibi keyifli
yazıdan eski bir şarkı mırıldanırdın
kimse duymazdı seni duysa da dinlemezdi
göğsünü eşeleyen evcil güvercinleri
kuğuran ve kuğururken hor gören
sadakatini üşütürlerdi
meşin gök yırtıldı eridi krallığın
onların hayli yamalı düzeninde
bir meyveye çekirdek bile olamazdın sen
sen ki hesap hanesinde eksik bir sıfır
hırsın kıt kinin seyrek hala tamamlanmadın
yaşlandıkça kısaldın hürmet dileme
ve yerini kabul et onların sözlüğünde
cüceler insan küsuratıdır
kauçuk tabanlı yas
yüklüklerin sırma boşluklarıyla
kasıklarını nemli tutan elli yaş
bütün kuyular ağzındır bağır
ve tanıklığa çağır
iri bir siğil gibi yakılmış coğrafyayı
soğumuyorsa öfkenin lavları düşün
sepilenmiş bir dilin cümleleri içine
giyindiğin meseller hangi çıplak halkındır
cansız bedenlere sarıldığında
ya da bir bedelle vurulduğunda boynun
tek başlı olmayı azımsayan mazlumlar
neden sırdaş bilirler seni
soluklan da anlat bozkırın sertliğini
düşmanla birleş ölüme karşı
çünkü enikleri gölde boğdular 
alageyikleri vurdular bir kuytuda
orman küstü dağ devrildi çağladın
şimdi neden böyle sakinsin babam
sen bu öyküleri at hırsızlarından mı çaldın
keşke hafızama kusur bulsaydım
unutsaydım keşke esaslı bir evlat gibi
ama bu yağ dikeni bu çadır bezi bu küf
senden bana miras bu ince çene
eleğime bıraktığın bir avuç kumdan
arta kalmış taneler yani hepsi bu
salkımsöğütler kadar sendenim işte
öğüdünü tuttum uzattım saçlarımı
ölürsem göğüslerimi örtsünler diye
çeyizimi barbar çalılıklara serdim
çekilecek çileye ikramdır diye
kızınım en zayıf yanınım sandın
sandın ki hep hazırım el olmaya
oysa şakaklarındaki dehşete düşen
yıldırımlara lehimli damarlarım
ışığımız söner camlarımız kurşunlanır
belki yakınlaşırız bir tehlike anında
kıstırılmışken ve sonrası yokken artık
birbirimize bakar bakar susmayız
madem huzuruna çıkılmıyor yordamsız
bir kuşun yarasından ulanırız hayata
ne mantık ne ahlak ne de şekil bilgisi
aşağılayamaz bizi canımıza kıyarken
bir başka aklın aracısıyız
ömrün kiracısıyız gideceğiz nasılsa
silinecek yeryüzünden şarkımız
serin ve yalansız mavilerle bekleyen
her baba gibi evhamla isterdin ya
bağışla oğul doğmadım sana
oğul gibi dik durdukça alkışlanan ben
ne vakit kendimi bir bıçağa önersem
acının harflerine şedde koyan bir din ki
vesvese üfledi kulaklarıma
beni senle var eden rastlantıya ürperdim
kabullendim böylece ensemdeki soluğunu
sirenler kornalar ve ıslıklar dinince
herkes içimden duyacak sur’u
devlet ahrete sahip olmadan
yağmura karışmadan güneşin kanı
aslımıza dönelim bu son alamet
kapat kapıları babam şehir eve girecek...



yoksulların çocukluk fotoğrafı az olur
hiç olmaz belki de avuntunun bez bebeği
misketler yuvarlanır yokuş aşağı
her şey masallar kadar yakınken gerçeğe
sabahları umuda yoran babalar
akşamları yarı bunak ve kambur
yokuşu sırtlanıp da gelirler eve
çok yokuşlu semtlerde yaşadık hep
derimiz de bahtımız da abanozgillerden
beş taştan biri yuvarlanır dört taşa
kız oyunu der çekilir erkekler
eğilir topaçlar ve gazoz kapakları
ölüler de yoksulluğun payandasıymış gibi
eğik yatar mezarda yokuş aşağı
ama gülümsemiştim bu yokuşa ben bir kez
ancak ilkokula başlarken çektirdiğim
ödünç yakalıklı fotoğrafımda
kuş ayaklı bir sevinçtim yokuş yukarı
bir kamyon freninden koptu yokuş aşağı
altında ben okulda fotoğrafım
avuntunun bez bebeği hiç olmadı sanırım...



az sonra uyanır kiremit rengi ova 
şeyler güne karışmak için yarışır 
tamburdan havalanır rüzgarın şiiri 
gözlerim yeter mi öte'yi okumaya 
kaldığım yerde körüm 
gittiğim yerde mahmur 
ney saatleriydi eski sazlıkta 
annem güneşten önce yükselir 
ruhunu üflerdi çocuklarına 
erken mi heves ettim makamımı duymaya 
kaldığım yerde hüzzam 
gittiğim yerde mahur 
cümbüşü kimseler ciddiye almaz 
nazla ağırlanırdı yaz akşamında 
çinko çatılara tohum ve alaz 
ey aşk bir kez yağdırsan olmayacaktım! 
kaldığım yerde hoyrat 
gittiğim yerde mazlum 
öyle hatalar var beni mazur gösterir 
bahçelerden geçirip aklar rengimi 
üç erik ağacıyla bir kuyu arasına 
gerilmiş tellerine asar sesimi 
kaldığım yerde ölüm 
gittiğim yerde kanun 
kudüm vurdu dedim ki diril ömrüm 
derin utta bendirde tefte diril 
tanrıya görünmek hiç de zor değil 
seyrediyor kendini sığ ayanalarda 
kaldığım yerde adsız 
gittiğim yerde m a l û m...



Beni dişi tavşan kalıbına dök usta 
Suskunum söyleyecek tek sözüm kalmadı 
Davalar, uluslar, haksızlıklar bir yana 
Kendini zor taşır bu uyurgezer akıntı 
Usta senin ak ellerin renklerle dosttur 
Ser önüme mavileri niyet çekeyim 
Gökyüzü dediğin bazen ölü bir kuştur 
Yeter ki yolumda olduğumu bileyim 
Beyazdı uykular birden kana bulandı 
Usta kan sıçradı şiir cibinliğine 
Ay ışığından gebe kaldı köy kızları 
Kim babalık edecek böyle sefil bilince 
Beni anmaz usta kör noktası hayatın 
Sevdanın nefretle seyreltilmiş adıyım 
Öncesine rastladım o tirşe tufanın 
Tüm soykırımların sonrasına rastladım 
Beni dişi tavşan kalıbına dök usta 
Çok üretsin çabuk olgunlaşsın çırağın...



anıtsı ve utangaç ve filizî bir ki üç...
ve durmadan bölünen çift cinsiyetli okunaksız bir şeydi hayır bir yerdi
çoğala çoğala sis mi kar mı tövbe de bir yokoluş biçimi yaşamasından
bakkallar sonrasıydı şaşırmış adamların ellerinden un akıtıp geldiği
göğün son kez denendiği o heves ham yenen hurmalardan da buruk
kireçlenip gömülmüştü üstelik defterleri korkulur güllere bulaşmasından
hazırlıksız ve uzak ve geçici bir ki üç...
bir olay kişisi mi hayır bir şeydi
her yerdeydi göstermek mümkün değil...
bir sızıyordu kapıların altından türlü koyu renklerde endişelerde
bir siliyor açık seçik izlerini var mı yok mu tövbe de bu masal zamandan
gözlere yazılmalı çünkü unutturulur seyrine sadakât gerektiren her yokluk
çünkü bir balkonun eğri büğrü kederi sözcüklerle olsun biçimlenmek istiyor
hem büyüyor sokağın yüzüne birikmiş sular sularda bir ölüyü okumasından
ağırlaşmış ve siyah ve kaç parça bir ki üç...
herkesin kendisi mi elbet bir şeydi
şemsiyelerin paltoların altında uzun...
uzun şapka tereklerinin gazetelerin arkasında geveze bir boşluk
vapurların basık salonlarında bakışan erkeklerle kızların inandığı
bir kayıp ilanı son kez nerde görülmüş bir çift göz ve boyalı bir ağız
evleri yağmurla işaretlenmiş kızlardan en az biri kalkıp gitmeli
daha büyük gün yok çünkü bir gövdenin bulutları dağıtmasından
geniş kalçalı ve toy ve ansızın bir ki üç...
dağlara teklif mi gülünç bir şeydi



rüzgâr, böğürtlenlerin, kekik kokularının, deniz kestanelerinin
             bestelediği türküleri kulağınıza umulmadık zamanlarda fısıldıyorsa
toprak, elinize aldığınız zaman pul pul balıkçı motorunun sesini taşıyorsa 
                                                                                               (insan kalbinize
bilin ki bir italyan maria çocuk, bir faslı hüseyin'e aşık olmaya yüz tutmuştur
zeytindağ'da, bin yıllık bir zeytin ağacı yaşlı gövdesinde
toma'nın meyhanesinde zeytinyağı saflığıyla gülümsüyorsa ellerine cunda'nın 
adını cunda'nın, ali bey adası olarak değiştirilmesi dayatmasını
bir türlü içine sindiremiyorsa pulları gümüş bir papalina
bilin ki hüzün kaplar kirpiklerini akdeniz'in
bu yüzden bir emmanuella çocuk dinlerken madrigallerini
bütün güvercinleriyle birlikte havalanır kalbinde şairlerin
bu yüzden beyaz ve duman renkleriyle güvercinler
birer ikişer konar düşlerine acıların
ve uzaktan eski bir aşk şarkısını fısıldar kır çiçekleri maltepe'nin
'bu adamı ağlatırsa akdeniz ağlatır
 bir gül konar dudağına yalnızlığın
 bir de bakarsınız ağlarım'
her akdeniz, kendi iklimini, kök boyasını kalbinin
yalnızca kendi aşkıyla dokur
çünkü santur
çünkü dans ve büyü
çünkü küçük bir kızın topuklarıdır akdeniz
ve incir ve zeytin ağaçlarının ülkesinde
deniz minarelerinin ruhunda gizlidir madrit'ten havalanan
uçuk mavi kanatlı bir yalıçapkını
ve bergama'da, atmaca mahallesinde
elinde klârnet, elinde bakır, dudaklarının kıvrımı dans
bir kuğu konar konar dünyanın aşklarına 
bu yüzden çingeneler
bu yüzden müzik
bu yüzden hüzün
bu yüzden aşk
bu yüzden bergama'da doğar dolunay
ve dikilirse bir gece ansızın pan
ansızın zeus
ansızın ölüm
bilin ki her ay bir akdeniz
her aşk bir ay taşır alnında.



nedense hep bende durdu
akrep
geriye dönüp bakmadı ne
ses tanesi patika gözlerine
ne de kalan votka vişnesine
tunç yaprağı çala kalem ölüm
kim ki işaret ederdi seslerime
daire içre daire döndü
şeytan
baş parmağı denizi gösterirdi
kan hep.



1. ellerin niye
    niye böyle yumuşacık
    gözlerin bana dağları hatırlatır
    gözyaşların kandamarları sanki halkın.
2. ellerinin ucu bir mavi yolculuk
    yuntdağında tek diri kalan kekik kokusu
    onun da yüreği yoksulluk
    neredeyse baharda dolunay uykusu.
3. gece güzeldir
    şiir de öyle
   karanlığı kurtlar sevsin
   şiiri Dolunay.



ölür...
bütün babalar ölür
biraz ebemkuşağı
yeşil zeytin gözlerinde hüzün
incir ağacının altında yatan narin/
kaşlarının kıvrımı çandarlı körfezi
bin yıllık zeytin ağacının kırılan dalları
kırılan bir ömrün yapraklarıyla öylece durur
ölür
bütün babalar ölür.



ağlarını topluyorduk âmâ balıkçıların
güllerle kalkar konardı yakamozlar yakamıza
dünya çok gençti
birden zaman şok gibi geçti
artık gözleriyle konuşuyor
ama balıkçılar.



dün bir düş gördüm
düşüm elimde mürdüm eriği
hâyâl aldım semender sattım
kırmızı iki gün gördüm
kadınlarım kuş ölüleri
yastık altında sesler gördüm
gördüğüme inanamadım
kuşun göğsü gül ölüsü.



merhaba baba
evimden yazıyorum sana
biraz mutlu muyum ne sanırım
sanmıyorum yorgunum. karım
geçen ayın yirmisinde
saat onaltıotuzbeşte
bir dolunay doğurdu bana
dolunay'ın doğduğu gökte
doğduğu gece sen mi istenmiştin ne
melekler bir dolunay yerleştirdiler gökyüzüne
kızım çatık kaşlı ve çıkarken ana rahminden
gözleri açık ve gülümsüyormuş büyücüye öcüye
sanki bu sevi götüresi dünyaya 
mutlulukmuş gibi gelmek
kızma bana e mi koca zeytindağ'lı
seni birdenbire özledim
ihtiyacın olursa bak ha
'önce bana yazacaksın'
demiştin ya
senin koynuna, kucağına
yüreğine ve kafana ihtiyacım var
köydeki o duvar
hani o doğduğun beyaz yüzlü
evin kerpiç beyaz dumandan duvarı
yıkılıyordu az daha seninle beraber
saçakları ağlıyordu hafif oynak kalçalarıyla
yağmur dallarını çıkarıp çırılçıplak öylece
yıkanıyordu ki o gece bütün bunları gördüm
o güzel babacan fransızcan
o şarkıyı dinlediğimde her seferinde
yüreğimde bir kıpırtı bir fırtına
yüklü kalyonlarımla sana geliyorum
gözlerini yum
gözlerini gençliğim
o kadar açık ve gerçek ki
o akşam tutamamış olmam ellerini
anlatılamayan, hissedilen şeyler de vardır
diyordun ve genellikle suskun ve bir zeytin 
tanesini çatlatırcasına gururluydun. şimdi de
suskunsun. ya da ben göremiyorum. körüm belki
çandarlı ovası, aç öldüren kimsesiz
yöresi artık aç öldürmüyor kimseyi
hayır, muhakkak görmelisin buğdayı
öyle güzel ki ve öylesine hayatın
kan damarlarından dolaşan o güzel
sevdayı ve tutkusunu yaşatıyor ki
sanırsın bu yazın hüzün
nazlı bir kızın hazin
gözleridir dolunay
senden sonra köyün küçük bir sokağın adını
biliyor musun yazıcı sokağı koydu köylüler
küçük temiz bir de tabela astılar beyaz
hani kahveyle kasabın arasındaki sokak
hani çay içip, tekrar çay içip tekrar
yağmurun altında tarlaya gittiğimiz
o sokak şimdi beni görünce korkak
ve yapayalnız adımlarla gözlüyor
ellerini arkasına bağlamış
taklit edercesine seni
arkamdan dolaşıyor
köy boyunca 
usulca
ve ben farkında değilmişim de
bu fırtınanın, tarlaların ve usul
güzel kimsesiz yoksullukların
daracık çatıları çatık kaşlı
sokakları geçerek getirdim
onu tuttum oturttum 
dolunay'ın kucağına
   malum oyuncaklar
   pahalı mı pahalı
   ben de bir sokak
   hediye ettim ona
koca zeytindağ'lı
sana hasretiz
yüreğine.



mintanı mavi desenli çocuk
sislerini arala, gir koynuna düşlerimin
dokun tenine denizlerimin
hanidir kanatları üşüyor sensizliğimin
nasıl da büyüyor gözleri çocukluğumun
işte bu aşk benim istediğim
düşleri mavi çiniler çoğaltan çocuk
usulca gir koynuna aşklarımın
sesinde tahta at arabalarının
işittim bütün güvercinlerini annemin
yum gözlerini çocukluğum
ki sarsın ömrünü bir ölü güzgârgülü.



bütün yağmurlar çocuktur
bütün aşklar yağmur
yüzlü çocuk



yürüyorum
kalbimde sarhoş balıklar
bi telâş bi heyecan bende
dışarda aşk meğerse.



mavi gözlerinde sardunyalar, düşler
papatyalar, kağnılar, hanımelleri
yanardağ kalbi, şarapnel parçası
savaşlar, incelikler, göçler
bir aralık kapıdan gülümser
anneannemin tül kalbi.



bir taşı kaldırırsan eğer
ait olduğu topraktan
büyük bir yalnızlık düşer
taşın ait olduğu boşluktan
boşluktaki ayak izleri
bu yüzden uyutmaz geceleri
taşın geleceği ile oynayan
kirli elleri.



ağustos sıcağında
ardıç ağacının dalında
bi böcek
el sallar, gül sallar, aşk sallar
dudağında bir sarı klârnet
el
  gül
      aşk
ağustos sıcağında
tam kapı aralığında
çiftleşirken ay
komşu kızı leylayla
gece bekçisi kılığında
gül
    ey
       aşk.



evvel zaman içinde
kalbur saman içinde
bir varmış bir aşkmış
tüketirken kendini insan
kuş dönermiş teleğinden
deve tellâl iken
pire berber iken
bir varmış hep aşkmış.



ay doğarken şili üstüne
arenada şarkılar söylenir
söyle romen kızı kaşın neden
neden bakıyor öyle mahsun
çıplak ayaklı bir kelebek midir ömrün
ellerinse gümüş kanatlı adı yoksulluğun
söyle romen kızı türkiyeli midir baban
baksana başakları gösteriyor
dans ederken kaşları
ay doğarken şili üstüne.



bir çocuğun dudaklarından seken kurşun
hani parmak kadar bir çocuğun
parmak kadar ömründen
eksilen gün
gibiydi sevgim.



her gün yağmur yağmalı
mümkünse lütfen
sımsıcak olmalı
kırlangıçların sessizliği
-kırlangıçların sessizliği sımsıcak değil midir zaten-
papatya toplamalı patikalarında
beyaz gözlüklü tavşan kaç kez ağlamalı
karcı dağının en derin kar kuyusunda
minik gözlüklerinde gülümserken
kırmızı kiremitleri kasabanın
           koro; bir bulutun gözlerindeki ay
                     ay doğuyor
ay doğuyor bu yüzden
her gün yağmur yağmalı
mümkünse lütfen.



durakta na beklenir sence serçe kardeş
patiska eteğini yıldızlara savuran ses
sende ne beklenir sence aşk kardeş
rüzgârların getirdiği yıldız tenesi ipekten sis
uçurtmalarım yırtılır, kasnaklarım kırılır
bildiğim ne varsa yeniden biçimlernir
bilmem neden ikiye ayrılır orta yerinden
bu deniz yeniden
yağmurlar ıslanır
bunu yapar hep deli vapurlar
görmezlikten gelir
üstelik seni bütün körler
süzerken kalbini kan tanesi
a kardeş aşklar.



ne zaman aklıma bir aşk gelse
aklım açar sessiz uçurumlar
mor bulutlar geçer paletinden
allahın uzak ikliminden
taş plak, çivi iğne, ses gramofon
kum sahil, kırmızı boya, ölü devrimciler
birer ikişer büyür ayçiçekleri
kıvrılır düşer ince boyunları
ne zaman aklımdan bir ölü geçse
aklım ayrılır orta yerinden
ne ceylanlar seker taş üstü aşk görünce
akşamüstü aklımdan aşk sekince.



ben bir ışıkkırıcıyım
küçük öykülerim var cebimde
derdim işim budur benim
kanadı kırık hercai menekşe
kekik toplarım kır çiçekleriyle
kağıt helva kar eşliğinde
beyazları toplarım
çocukların ve gözlerinden devlerin
gülümsemem bu yüzden ölürken
serçe parmağına tutunmam
mor tonlarına uçurtmalarımın.



yağmur türküsü
yağmur altında
sırılsıklam söylenir.



nereye baksam elimde bir çıplak toprak
yıkılan cumbalı arnavut kaldırımları aşkları
deli ahmet çıkmazındaki çivit kaşlı çocuk
dik köşeli cümlelerim, bilya torbasındaki
saklayan kelimeleri, yumuşak yokuşları
nereye baksam elimde çivit satar sarhoşlar
dik dizeleri aşklarımdan geriye alırlar
ah, ağustos içinde kaybolurum.



zakkumlar merhaba
sarı zakkumlar, pembe zakkumlar
iyi zakkumlar, cici zakkumlar
ay ışığında yalancı zakkumlar
neden benziyorsunuz ay ışığında aşklarıma
şimdi anladım sizi zilli zakkumlar.



'demek istediğim sevgili anlamım
              sana bir türlü yakıştıramadığım/
              dan mıdır nedir denizin bu gümbürtüsü
              üstüne devrilen güldür dil balıklarım...
              mırıldandıklarım'
döner dolaşırım işte bu somun ekmeğin
kıyısından köşesinden
yine de cevap veremem dediklerime
kalbim sen öylece kal dediklerine
ne diyebilirim ki sessizce
aşklarımdan geriye kalan gürültüme.



yağan karın sesi 
en iyi nerde duyulur? 
nerde duyulursa 'ölü kelebeklerin dansı'
en iyi orda duyulur.
yağan karın sesi
uyandırıyorsa kalbindeki sesi
daha güzel duyulsun diyedir
bir kar damlasının sesi.



yaşadığım halde bir balığın pulunda
kuşkuyla bakar oldum denizin ruhuna
ihanetler karşısında şaşkın sakar oldum
nasıl ölür babam, açar mı gözlerini bir daha
martının kanadında, zeytinin tanesine şaşar bakar oldum
dünyanın bütün denizlerine dalıp, ne yaşadıysam yazar
köyde yürürken kedileri, böcekleri, rüyaları kovalar
kendi kendime sorar, sorgularken aşkoldum.



geçerken yavaşça savaşın treni
aşkla yorumla beni
mızıkayla büyür ve kanla esmerleşirdi
çünkü dünyanın teni.



hayatın soğuk ve dağyalnızlığı bir zamanıdır
öyle ki
elleri dağlarla kaplı bir kız güzelidir gece
ve hayatın penceresinin o saydam perdesinden
ak bir bulut çiseler durur kirpikleri yaşlı
ne nefesi yaşlı bir caz sesi  vardır sevgimi dolduran
ne yıldızlar vardır saçları mavi ve yeşil flarlı
nasıl anlatsam
elleri dağlarla kaplı bir kız güzelidir gece.



Tam mutluluğu yakaladım derken,
Bırakıp gittin beni, hiç düşünmeden.
Yas tuttum,karalar bağladım ardından,
Bir görsen şimdi,ben ne haldeyim.
Söyle aradığın aşkı buldun mu.
İstediğin gibi mutlu oldun mu.
Demek ki mutluluk oyunuydu bu,
Ne yazık ki sonu hüsranla bitti.
Üzüldüm,ağladım,kahroldum inan,
Hayat devam ediyor dönüyor her an.
Dünyanın düzeni bu böyle gidecek,
Sen mutlu ol yeter ki ben bahtıma küserim.
Başından belli idi aşkımız masal idi,
Nasıl başladı ise öylede gitti.
Fazla uzun sürmedi bu aşk hikayemiz,
Esti güçlü bir rüzgar,savurdu bizi.



esen rüzgâra es dedim. dinlemedi kimse
esmeyene ses oldum. yürüdüm sessizce
çam ağaçları sarı kıvırcık dudakları
ali kaşlı sığırtmaçları ebemkuşakları
anlamadılar. anlamıyorlar
sabahtılar
yol kenarındaki gül
gül kenarındaki aşk
incecik toplandılar
durmadan soruyordum. dedim ki; yeniden doğdum
hep aynı kumruydum aynı yuvadaki
bir türlü anlatamadım. dur dedim
ana tanrıça ebemkuşağına
ama su. ama ateş. ama toprak
ama ömrüm. gamzeli bisikletim
devrildi. 
üzgünüm. düştünüz. pembeydiniz
halelerle uçuşuyordunuz. suçtunuz
elimden geleni yaptım. durmadım. su taşıdım
su taşıdım. parmaklarımdan akan kana bakmadım
görmedim. kimse şimdi dur demedi. ölüler gördüm
melektiler. kalplerinde büyülerle büyüdüm.



Öpüşün karanfil kokardı aşkı bulurdum
Işık hızını geçen bir uçakta aşkı
Bulutlar tükenir kuşlar görünmezdi
Yitip giderdi altımızda nice denizsiz kent
Çelik gürültüleri arasında sayısız çiçek
Mutlu ederdim seni kadınım olurdun
Seninle ikimiz ilkyaz gibiydik
Sevda avcumuzda tuttuğumuz gül yaprağıydı
Uzayda bıraktığımız ayak iziydi
Güzelim, hangi güç durduracaktı bizi
Hangi güç ince parmaklarının hünerini
Aşka izin yoktu, gün soldu kuşluk vakti
Usul usul konuştuktu hani
Aşkı savunanları düşen bir kenti savunur gibi
Bütün sahici aşkları konuştuktu
Leyla ile Mecnun'u, Elsa ile Aragon'u
Yani ikimizle yarının ölümsüz olduğunu
Giyilmemiş çamaşırlar gibi kokardı aşkın
Güzelim benim bir tanem
Sırasında hazırdın onarmaya
İşkencedeki insanın incinen onurunu
Yaşadığımız günü, tutsaklığı, bugünü
Buğular içinde yüzen geceyle gündüzü
Işıkları yalandı kederle akardı kent
Ne kadar da güzeldi kışı, sisi, ayazı
Güzelim benim, bir tanem, yanımda sen olunca
Özlenirdin anlıyor musun
Bir karanfile baka baka uçarılaşırdın
Yitirmeden henüz aşkı, ilkyazı
Saçların çiçek tozu, çam kokusu
Sende düğümlenirdi bir uçumluk tadı çocukluğun



Giydim ben de yalnızlık hırkasını
Dilimde eski hüzzamlar
Kulağımda ipek sesi unutulmuş hatmi çiçeğinin
Kar mavisi kirpiklerinin sesi
Bir güvercin curcunası olan yaz göğünün sesi
Usulca çömelip yem arayan serçe sesi
Uçtum o serçeyle
Uçmasını bilen limon ağacının sesi
Bir Chagall resminin çocuksu sesi
Uykusuz şairler korosunun güneşli sesi
Sanayi sokağında hangarların orada
Uçarı gölgelerin sesi
Mozaikler arasından püsküren bir çiçeğin sesi
Manastır avlusunda
Bir Sümer tabletinin kırık sesi
Yaklaştım yanına gök sayfaları arasında
Sırlar saklayan kapıların sesi
Seviyorsan beni hala saçındaki leylak sesi
Kökü ordadır diye sevdanın
Bir bumerang gibi sana döndüm
Varoşların burcu kalbine
Yaşadım beter bir aşkı, öğrendim
Kalp kalesinin ikiye bölündüğünü
Dolunayların senin çocuk gözlerine dolduğunu
Bunun şaşırtıcı bir şey olduğunu
Solgun gelinciklere söyledim
Ürgüp'te
Develerin üstünde hatıra fotoğrafı çektiren seyyahlara
Bakırcılar çarşısının esnafına
Çömlek ustalarına
Çuha çiçeklerine söyledim dere boyunda
Bir tel uzadı ışıklı bir tel saçında
Giydim aşk urbasını sana geldim
Birdenbire yaz yağmuru başıboş caddelerde
Giyindim yağmuru sana geldim
Üstelik vakit ikindi, 
Kalbe akan çınarların sesi
Balkonların kuş vakti, vaktin sesi
Seviyorsan beni hala pırıl pırıl sevdanın sesi
Yağmur muydu yağan yoksa yıllar mı
Kirli sarı bir şehir omuzlarımda
Sokuldum kırık yazılara
Yazıların veda sesi
Kuş sayfaları arasında



Senin bu küsümser yüz
Bir ağlar bir gülersin
Seninle ayakta duruyor
Hercai sözcüğü.
Seninle biçim - bozuma
Uğruyor Türkçe.
Günübirlik değerleri ters yüz ede ede
Döküntü değeri kazanıyor
Her sevgili.
Yüzün göğe açılmış
Gündeş yazı
Begonyalı pencere



Ablam çiçekli basma giyerdi.
Gurbet ustasıydı,
Sıla mı,hüzün saatlerimi?
Eylülün ilk haftasıydı.
Saçlarını tarasa akıp giderdi onlarca keder.
Darılsa bana kumral bir yalnızlığa başlardı.
Verandanın köşesinde siyah- beyazdı sesi.
Ablam yaşasaydı solgun şarkılar söğlerdi.
Eylül müydü albümden düşmüş sonbahar mı?
Ne güzel güldü bütün özlemi sarardı.
Bir gün kalbi kuş uçmayan  atlaslara gömüldü.
Yaşasaydı kuş olup Cezayir menekşelerine konardı.



Her şey bir başlangıçtı başaklar bile 
Kırlar dağlar deniz kenarları 
Denize inen sokakların kuşları. 
Durup baktım yapraklar başlangıçtı 
Sonra evler pencerelerinden fesleğen sarkıtan 
Akşamüstünün buğusu, bugünün sonu 
Kırgın bir kuşun denize doğru uçuşu 
Başlangıçtı sevgimize biliyor musun 
Vakit yoktu aşka nasıl bulmuştuk 
Ertelenmiş bir başlangıçtı efsane kıldık 
Leylak kokusu sızdıran evleri, sokakları 
Geçip gitmiştik bir gülümseme bırakarak 
Vakit yoktu açık denizleri özlemeye 
Fesleğen sulamaya pencere önünde 
Bir tenhalığı yaşamaktan bakışmaya bile 
Şaşırdım doğrusu nasıl bulmuştuk aşkı 
Her şey her zaman bir çığlıktı 
Tenha bir istasyonda okuduğun 
Bir suç işler gibi okuduğun öğlesonu 
Her şey bir başlangıçtı sevgimize 
Çılgın yaz çiçeklerine, yediveren güllere, 
Kalbinin hızla akışı bile sevgilim. 
Ah bir sevdaydı şurada çınlayan sesin 
Geceyarıları beni umarsız bekleyişin, 
Sanki bir çiçek sergisiydi karanlıkta gözlerin



yanımdaki masada üç genç kız
üç güzel kız sarı saçları
bir beyzbol kepinin altındaydı
uzak bir şehre eğimliydi gözleri
cep telefonları çaldı çalacaktı
denize sokulan küçük beyaz ayaklar
gibiydi oturuşları duruşları
hiçlikte kaybolmuştular
belki kimselerin arayacağı yoktu
belki sevgileri acı tadındaydı
bir kırlangıcın yuvadan uçup gitmesi
gibiydi can sıkıntıları
yatılı okul mezunuydu acıları
evlerinden uzaktaydılar
belli ki bir boşlukta kaybolmuştular
yanımdaki masada üç güzel kızı
öylece buldum bir beyzbol kepinin
altındaydı sarı saçları
kalkıp gittiler boşlukları kaldı
sevdaları kimbilir neyin ardındaydı



Yırtık bir resmin kalmış odamda
Yıllar var ki saklıyorum ben onu
Senden bana kalan tek hatıraydı
Geceme ışık tutan o resim
Açmadan soldu gülüm dalında
Her şey hayal oldu en verimli çağımda
Gücendim hayata bu genç yaşımda
Karardı hayatım tarumar oldu
Nedir bir aşk yüzünden derde düştüğüm
Yetmedi mi yıllar boyu çile çektiğim
Bana yine ayrılığın yolu gözüktü
Hayatta her şeye isyankar oldum
Ayrılamam diyordun senden asla
Her şey boşmuş meğer her şey rüya
Kalbimde açtığın dermansız yara
İyileşmez artık ben heder oldum



Sen ey engin gönüllü düşsever
Sıfatsız derviş
Dolaştın içinde hep özveriyle
Doğu'yu, Batı'yı, sokakları
Sokaklar ki leylak kokardı
Şuraya koymuştun masaya
Çiçeklerin sokak görgüsünü
Sokakların çiçek örgüsünü
Sen ey uçuruma atlayan çocuk
Anlat şimdi uçurumu, uçan çiçekleri
Bazı güneşleri büyük sulara akan
Bazı aşkları beyaz sessizliğe akan
Bak işte geçti yine
İçinden sümbül yeleli bir at
Sen ey uslanmaz kalender
Doğu'lu bilge, gün doğdu bak
Hasret burcuna düştü
İmgelerin sınırsız dalga boyu
Deniz kıyısında denize karşı
Yaktı sigarasını bir atlı
Sen ey uslanmaz uçarı çocuk
Anlat şimdi vişneçürüğü ufku
Uçurum sessizliğinde suçsuzluğunu
Bak işte Cemal Abidir
Laleli'den dünyaya doğru giden bir tramvayda
Onun kasketine yağan yağmuru anlat



Gitsem, gitsem, dargın ayrıldığım;
Sevgilime bir mendil kiraz götürsem;
Mutluluğun nice rengini, 
Yitiripte aradığım;
Gençlik günlerimi........



Her şey bir başlangıçtı başaklar bile
Kırlar dağlar deniz kenarları
Denize inen sokakların kuşları.
Durup baktım yapraklar başlangıçtı
Sonra evler pencerelerinden fesleğen sarkıtan
Akşamüstünün buğusu, bugünün sonu
Kırgın bir kuşun denize doğru uçuşu
Başlangıçtı sevgimize biliyor musun
Vakit yoktu aşka nasıl bulmuştuk
Ertelenmiş bir başlangıçtı efsane kıldık
Leylak kokusu sızdıran evleri, sokakları
Geçip gitmiştik bir gülümseme bırakarak
Vakit yoktu açık denizleri özlemeye
Fesleğen sulamaya pencere önünde
Bir tenhalığı yaşamaktan bakışmaya bile
Şaşırdım doğrusu nasıl bulmuştuk aşkı
Her şey her zaman bir çığlıktı
Tenha bir istasyonda okuduğun
Bir suç işler gibi okuduğun öğlesonu
Her şey bir başlangıçtı sevgimize
Çılgın yaz çiçeklerine, yediveren güllere,
Kalbinin hızla akışı bile sevgilim.
Ah bir sevdaydı şurada çınlayan sesin
Geceyarıları beni umarsız bekleyişin,
Sanki bir çiçek sergisiydi karanlıkta gözlerin



Bir park kanepesinde oturuyorum deniz
kıyısındaki, burnumda tütüyor
günyenisi küçük kız, bir çocuk kadar
suçsuzum onu sevmekle, bunun için
ilgileniyorum kırgın çiçeklerle
Baktıkça resmine gül açılıyor parmak
uçlarımda, ne çok istiyorum onu
gün eskiten gözleri değdikçe günebakanlara
nasıl da yakıştırıyorum günebakanları
gözlerine
Serçelerle, evet serçelerle geçiyorum
ara sokaklardan, oyun oynuyor toz
duman içinde çocuklar, geçiyorum
içimde hüzne benzer bir duyguyla
Şimdi şurdan koşuyorum
kuşlar kalkıyor koştuğum taşlıklardan
bir aldanış mı yaşadığım yoksa
bilmiyorum ne kadar koşabilirim
eskimez yeşil pabuçlarla gelen aşka
Ey serçe gölgeleriyle lekeli ara sokaklar
nasıl da sendeliyor kalbim küçük
bir kız için, yürüyüp gidiyorum yüzümü
bir Akdeniz çiçeğine gömerek
Sevincimi bozuk paralar gibi dağıtıyorum



Burda mayalanan aşkın yedeğinde
Gün vurdu mu yüzünü sulara
Bir haber beklerim sevinçli
Ulaşan mermere, taşa, içerdeki dosta
Usulcacık bir türküye girer gibi
Bir haber; kuşların kanadında
Burda taşrada bir esimlik rüzgar
Üşüttü mü gül yaprağını gizlice
Duyarım yüreğimde sessizce
Geri gelmeyecek örselenmiş gençliğimi
Bir haber döndürebilir beni
Buğulu mavi bozkır günlerime
Sarınıp yıldızlı gecelere, öyle ki
Çekip gidebilirim ipsiz serseri
Çalımsız bir ıslık tutturarak
Kırık dökük dizelerime benzeyen
Burda ırmağın sesinden başka
Yüreğimi uslandıracak kimse kalmadı
Haber gönder, çık gel, acıyla akranım artık
Ağarabilir usulca göğsümdeki karaltı.



Bir parça kar beyazı bulut mu
Gök mavisi mendil mi anısı olan
Savaktan akan serin sular mı
Git getir usulca yarana sar
Eksilmesin başucundan memleket
Kuşattı mı bütün yolları harami
Can yoldaşı orman uzak mı
Kuşların çığlığına uyarak yürü
Omuzlarına güneş vurmuş olmalı
Bin nazla büyüyen özlediğin güle
Faytonlar sürdün körüklü fenerli
Koşum takımları pırıl pırıl doru atlar
Nice gelinler götürdün al duvaklı
Baş çekip diz vurarak halayda
Gün oldu erittin kederli havaları
Komadılar ama seni uçarı yürek
Değmedi körpe fidan bir ele elin
Arpa ekmeğine değdiği kadar
Henüz onsekizinde yirmisinde
Gül ömrünü yangınlara saldılar
Bu usul yürek loncaya yazılmalı
Çünkü dem tutmaya başladı çığlık
Ve ayrılığın köze döndürdüğü sevda
Öyle yalın öyle hırçın ki göğsünde
Götürebilir seni güneşli yollara



ben düşler tramvayına binerken şehrin
pırıl pırıl bir ay doğmuş olurdu dünyaya
hanem aydınlanır annem uyanırdı
babamın serçelenmiş ayakları saçılırdı
ufak tefek sokaklara
ben sokaklara borçluydum çocukluğumu
bolluk günleri miydi babamın elinde ay ışığı
bir de dolu file, dönerdi eve,
benim yakınımdaydı
ekmek parası, gökyüzünün teri, salıncaklar,
ben çekidüzen verirdim eski dünyaya
biraz umutsuz, az ironik, bir parça kırılgan
yağmuru bol kış akşamlarında
dip odalarda kısa pantolonlu aşık
bağbozumuydum ben duygularım karmakarışık
ben aşkla ödeşir düet sona ererdi
zambak gibi sözcüklerden oluşan
nasılsa yağmur yağardı tenha vakitlere
seke seke yürüyüşünden tanırdım
yağmuru, seni, baş dönmesi serüveni
yağmurun iplerinde törendi beyaz gemi



Ne kaldı, ne kaldı son güzden geriye
Sevgilim, beklemesini bilenim benim
Kar yağdı kirpiklerine
Kar sesi kuşattı çevremizi
Umutlar gibi birikti kar
Özlemler gibi birikti
Biliyor musun acılardan örülü
Sözcükler kaldı aramızda
Acıları tersyüz ettik
Yenildik, evet düpedüz yenildik
İçimize bıraktık kar sesini
Yeni bir ezgi üretecek olan
Çığlıklardan, kurumuş gözyaşlarından
Biliyor musun gülün kokması gecikecek
Bir kuş sesi gömleğine işlenecek
Çok eski bir gökyüzüyle birlikte
Orda burda söylenecek
Huma kuşunun göğsünde dinlendiği
Üşümüş, yorgun ama umutsuz değil
Canımın yongası, sevgilim, bir tanem
Ne kaldı, ne kaldı geriye acılardan
Eski alınteri, aşksız kaldı birçokları
Çocuklar kutup mavisi ağladı
Kimse artık hüzünleri anlatmasın
Ne vakti, ne yeri, ne bir anlamı kaldı
Güzelim, bir tanem, canımın yongası
Bir karanfilin suya eğilimi gibisin
Öylesin, özlenirsin, gel artık kar yağdı
Bize paylaşacak aldanmalar kaldı



Hep seni sevdim
Yaz kendini anlatırken yaprak yaprak
Günler ne çabuk akıp geçti sevgilim
Yüzyıllar geçti sanki aradan
Yollar yollar boyunca yan yana
Hangi yokuşu çıktıysam seninle
Kuşlar uçuştular saçlarından
Hep seni sevdim, silinmez izi
Sevimli şaşkınlıklarımın o yazdan
Kır kahveleri kuş sürüleri sonra
Konuşmadan oturduğumuz masa iskemle
Demli çay, demli çayın buğusu
O yaz daha mutluydu seninle
Senin mavi miydi ya kalbinin sesi
Bir saat gibi işlerken kendiliğinden
Yine buluştu gözlerimiz sevgiler üreten
O yaz seni ne çok sevdiğimi
Öğrendim bir akarsuyun sessizliğinden
Bulutlardan bulutlara çıkardım o yaz
Çiçekler suladım her günbatımı
Çocuklarla konuştum hüznü unutturan
Yalansız hilesiz sevdim seni
Çiçekler çocuklar ezgiler içinde



Malta kahvesinde akşam oldu
İstanbul koktu çay, simit, mor menekşe
Yaksana bir sigara, aşksızlık öldürür adamı
Yaz nedir ki yoksa, yaralı bir aşk belki
Salınarak yürüyen öfkeli bir karanfil
Sevda belki yeşeren saksıdaki
Sokaklar gül yası, çocuklar ağlamaklı
Bir yağmur yağsa dağılır elbet bu sıkıntı
İşçi kahvesinde rüzgârsız akşam oldu
Yaksana bir sigara, işsizlik öldürür adamı
Çocuklar çiçekler vapur saatleri
Ayın kandili güzelim kardeşim
Ekmeğin buğusu suyun öyküsü
Aşka benziyordu aşka benziyordu
İşsiz umarsız birine akşam oldu
Aşklar bitti atlar denize indi
Deniz ki açıldık ay saatleriydi
Paylaşmak için balıkçıların mutsuzluğunu
Yaksana bir sigara, düzelirse aşkla düzelir dünya
Yalnız aşkla, paylaşılınca güzel olan



odur üç gül üç köpük yaza uzanır
kim bilir nereden gelir ne kadar kalır
gelin ağlatma havasını başlatır
kederi zurnanın ucundadır
oradadır gül de gül köpüğü de
kırık bir hüzündür hem güler
hem ağlar
bir geyiktir dağlarda ince uzun
bacakları gezer bahçelerde, iz bırakır
kışın karda, kar gibi yağar...
odur kara taşa yazılı ince yazı
odur gelinlerin duvağı
odur mahzun bakan göz
odur kalbine sokulan hançer
odur kanatlarını tutuşturan ateş
üç gül köpüğüdür o
kırılgandır çıdamdır sevgisi kutludur
açılıverir dağlar sürgünden çıkagelir
eşyaya dokunsa acısı tazelenir
öfkesi kar gibi erir
yola çıkan birini andırır yalnızlığı
hiçliğe bırakılmışlığın rüzgârını estirir
odur çiçek tozu rüzgârla serpilen
gül bahçelerinden sokaklara bulvarlara
odur ipek kar beyazı gecelerde
yataklardan kayan ve yayılan dünyaya
ipeğin sesidir o, gülün köpüğü
-ya siz kimlersiniz?



sokağı gökyüzüyle ilişkilendiriyorum
izinli askerlerin şapkalarından
asker şapkalarından bir gökyüzü
nasılsa her gün yaşıyor içimde
acılardı yaban otlardı az az kanıyor
ayrılıklardı mektuplardı az az kanıyor
hazirandı o hepten kanıyor
bak, bir ormanı seçiyoruz, işte
yerini bulmuş ağaçlar içimizde
sarnıçtan suluyoruz ağaçları
ağaçlar fısıltıyla yağmurdan konuşuyor
yağmuru senin yanına iliştirmeliyim
bir sinema günü dinmesini bekledikti
bir süre kül rengi çatılarda
yağmurdu az az kanayan içimde
çoğu aşk sonu kederleriyle ilgilidir
kederleri güz başlangıcına iliştirmeliyim
ben ne zamandır yalnızım
herkes ne kadar yalnız
güz ne kadar büyütüyor yalnızlığı
ben kaçar gibi yaşamalıyım
kırlangıçları, ağaçları, telâşlı sesleri
güz biriktiriyor yaşlılığı
bakışlarım bir noktaya çoğalıyor
sağlıktı hastalıktı ölümdü
belki de her şey eskisi gibi
biz hepimiz yeniden doğuyoruz
ağacın ağaç olduğu bir yanılsama belki
suyun su, kuşun kuş
belki de her şey hiç yaşanmadı
deniz kabukları, masamdaki yeşil sürahi
sözcükler, sözcükler anlamını yitiriyor
bir kök biberiyle, tuzlu çakıl taşları
hepsi bir yanılsama belki
neye dokunsam çözülüyor çünkü
şu kadarcık yeşilliğe yer kalmıyor dünyada
çoğu hayatı bir aşk gibi yaşamakla ilgilidir
azar azar eksiliyor farkına varmıyorum
derken geceyi gündüzü bilmiyorum
ağaçlar kapı aralıklarından görünüyor
annemdi hayal oluyor içerlerde
odalardan odalara geçtikçe
sonra o erken vakitlerde
perdeleri aralardı gün girsin diye
komşunun balkonunda çiçekler
çiçekler rüzgârda kokuyor
kokuyor ya her bir o kadar güzel ki
belki de hepsi bir yanılsama
çiçeklerdi ağaçlardı az az kanıyor
güzel insanlar erken ölüyor
mahzun sayılır çocuklar
seni çocukların yanına iliştirmeliyim
çocuklar seni daha güzelleştiriyor
içimize yağmur yağıyor
yağmur seni daha güzelleştiriyor
belki her güzellik bir yanılsama
belki de ayan beyan her şey
herkesin çocukluğu işaret fişeği
ben hepsini yaşıyorum azar azar
kim bilir aşk bitti de bu bendeki
derviş türküleri



Bağlardan inen patikalardayım
Cebimde mis gibi şiirler, kuş cıvıltıları
Sokağınızdan geçiyorum öğle üstü
Sokağınızda sararan yaprakların kokusu
Şuramda ince bir sızı, serseri bir acı
Senden öncesi olmayan bir acı
Yalnız senin mecnunun olan bir acı
Her pazar geçtiğin yollarında bir yaprak
Yeşeriyor kuşanmış bütün cesaretini
Göğsünün içinde yaşatmak için aşkı
Bir yaprak da senin konuşkan elinde
Sevecen becerikli çalışkan elinde
Her zaman biraz olsun gecikirsin
Aşka yalnızlığa sevdaya
Yine de özlenirsin güzelim sevgilim
Bir çiçek de böyle özlenir
Su dolu bir testinin yanındaki bir çiçek
Desem öyle alaycı gülümser yürürsün
Sessizce yağan yağmur altında
Aşkı kendine anlata anlata
Yine akşam oldu sevgilim sensiz
Bırakıp gidiyorum içim aşkla dolduğu zaman
Durakları buğulu otobüs camlarını
Yağmur çiseleyen kirli sokakları
Gide gide hüzünlü bir türkü gibi dokunan
Yağmurun sesini ne çok seviyorum
Seni ne kadar çok seviyorum
İpek bir mendil diye
Ayrılığı katlayıp koyuyorum çiçekle masama
Bir de senin için yazdığım sevda şiirlerini
Kendi anlamlarını aşıp giden
Tozlu yollar sıra dağlar patikalar boyunca
Ey sevgili senin sımsıcak bakışlarını
Katlayıp koyuyorum çiçekli masama
Seni ne kadar çok seviyorum
Bir türkü solgunluğunu silip götürdüğü zaman



Akdeniz mavisi saklı koynunda
Ey gül yanığı güller ülkesi
Yoldaşlık etsem kanlı gömleğinin acılarına
Küllerle savrulan ay ışığında
Kanadı gümüş bir kuş olup da
Yaz kış demeden dolaşsam dereboylarını
Kırmızı bulutları, sulara dökülen
Gazel yaprağına yazsam çığlığını
Umut hilesiz karanfilse sorguda
Tutuklanmayı bekler kimimiz geceleri
Ey türküleri çiçek döken ülke
Yurtseverlerin, yiğit şairlerin nerde
Ey seher karanlığında açan çiçek
İnce ince yağışı yağmurun köklerine
Başını dik tut rüzgara karşı
Dayan diyedir düşmanın zincirine
O nazlı nilüferler yoksa da sularında
Ceylanlar iner göllerinin aynasına
Ne güne durursun seyirt haydi
Patlayan bahardır dal uçlarında



sen ey yeniden çiçek açan ağaç...
gökyüzünün mavisini dağıtan rüzgâr..
bunlar senin gözlerin ey yıkıcı sevgili
sen ey yırtıcı sevgili, ey yetinmezlik
gökyüzüne alıştık, suyu işledik
sevinmelik gönderdiler dünyayı geçtik
sen ey buğday denizi gözlü sevgili
güz öğlelerinden geçtik
elimizdeki file bağ-bahçe sevinci
sen ey dirim sabahları, yoksul kuşluk
sarımsak kokulu sokaklardan geçtik
kalktı korulardan yüzlerce üveyik
sen ey serzenişleri derin eski sevgili
eski ırmakları geçtik
kucağımızda bir güzel geyik
sen ey yüzyıldan arta kalan üzgün güzellik
sulara düşen nergis, gül ilahisi
kırık dökük ömrümüzü taşa işledik



Seni fotoğraf çektirmek için oturmuş buldum
Bir sokak fotoğrafçısına kara körüklü eski
Seni sinema önünde buldum öyle keyifli
Olmadık serüvenler yaşamış dörtkol çengi
Baktım şarkı söylüyor kirpiklerinin ucu
“Ölürsem yazıktır sana kanmadan”
Sen busun işte, ipeğin parçalanmış hüznü
Doluya tutulmuş bir kuş yüreği kırılgan
İşte iri puntolarla yazıyorum, her dizeden su
Kuşları kalkıyor, bu çocuklar gibi sevmektir seni
Ben sevdikçe tuhaftır akasyalar büyüyor
Sonra mavilik mi desem öyle bir sevda
Sen busun işte, bir sinema kuşu pürtelaş yaşayan



Yürüdüm usuldan bir sonbahar hüznüyle
Çocukların her akşamüstü ayrıldığı yere
Sararan yaprakların savrulduğu yere
Bir türlü buluşamadığımız o lacivert yere
Şuramda bir çiçek ordusuydu sevdan
Yürüdüm ağaçlı yoldan bir başıma
Bütün kuşlarını gökyüzüne uçuran
Ağaçlar düş kurmayı unutmuştu çoktan
Bir öndeyiş gibi okudum uçurumları
Denizi dağları bozkırı sevgilim
Ne de olsa ben buldum son kuşları
Kuş sürülerinden örülmüş bir kıyıda
Ey akşamsefasının tazelenen vakti
Bırakıp bir kitap gibi pencere önünde seni
Yürüdüm usuldan uyanmış yollarda
İçimde serseri ilişkilerin son izi
Suçlu bir eylül bozup gitti
Kimsesizliğimi acemiliğimi
Saçlarımı kestiler asi sesimi
Sesim bir suçsuzun sesinde şimdi



Bir dağ gölünün ılık yıldızlı
Sularında hırçınca seken taş
Sen daha özgürsün, daha yırtıcı
Bir sapanın rüzgarlı ucunda
Buğday saçlı köylü çocuğundan
Kuğuların gölde buğulu bakışları
Rüzgarını yadırgayan çiçeklerin çanı
Uyandırsın seni kahyadan önce
Sen ki üretici sevinci taşıyan
Ekin bereketi verdin yüreğinden
Kanla zulümle örülen güne
Ötede bir bulut pabuçlarını giysin
Düş onunla yayla bükümü patikalara
Geride bir evlik tarlan, karın
Başak saçlı onuruyla çocukların
Göğün eksilen mavisi altında
Ağarak saman dolu bir bulut
Çeksin ömrümüz yüklü arabayı
Günlerin çıkrığında gümüş sular
Kuyular, çaylar olsun ağlamaklı
Kıyısız barınaksız el kapılarında



Bak ben bir çocuktan çıktım haylaz sarışın
Yüzümü güneşe tuttum, aykırı bir çocuktum
Buğday başakları arasından dünyaya gülümseyen
Bir sonbahar yüzümü yağmurda eskittim
Aynaları öptürdüm, aynaları dünyaya tuttum
Kuşlar uçuştular içinden dört bir yana
Ey sonbahar! Yaprak yaprak savruluşun büyüsü
Sevgilerimi sıcak sakla, acılarımı dağıt git
Bak ben bir çocuktum sarışın kiraz küpeli
Suçum yok sendelediysem bir aşk yangınıyla
Çünkü ölümdü ayrılıktı yalnızlıktı
Kalbin akan sesiyle daha yeni tanıştım
Bak ben başak kadar çocuktum ablası olmayan
Şiir çektim ayrılıklarla gölgelenmiş aşklardan
Uyanıp her gece uykudan denize açıldım.
Ah denize gömseydim denize gömseydim
Av şarkılarımı, ayrılıklarla biten aşklarımı
Ay bütün gece dizlerimde kanadığı zaman
Bak ben okuldan kaçtım üstüm başım kırağı
Kıskandım kuşların ulaşamadığı başı dumanlı dağları
Günlerdir kendime yakıştırdım, kuşlar yağdı şakaklarıma
Sonra yürüdüm her duvara bir pencere açarak
Yürüdüm dilimin ucunda yaprak döken bir türkü



Yağmurda bekleyeceksin kirpiklerin uzayacak
Akşam inecek birazdan
Issız asfalt yollara incecik akan sulara
Yürüyeceksin usul usul kirpiklerin ıslanacak
Seninle yürüyecek sevda
Mermer kaldırımlardan
-Seni çok seviyorum diyecek
Yüreğini uçurtma yapmış kız
Sen bakınca yaprak döken kız
Yürüyeceksin haylaz
Yüreğinden uçarılıklar geçirerek
Yakanda kokusunu veren bir çiçek
Mutsuz biten aşkları sorgulayan
Seni çalışacak masa, su dolu bardak
Uyanınca uykusundan o genç kız şimdi



Kır kahvesinde çay söylerim sonbahar gelir
Yaprak üşür uçuşan elbiselere dolan rüzgâr gelir
Cemal Abi durup havalandırır dizelerini
Sonra Kadıköy’e iner kar gibi yağar gelir
Bir özür müydü yaşadığı yanlış macera
Yoksa bir ödeşme mi darmadağın yalnızlığa
Bilirim depoya çekilmiş tenha bir tramvay delisidir
Aşkı yüksek sıradağlar dizisi kadar eskidir
Öyle külhan ve başıbozuk yaşadı bir zaman
Bu çalık ömür düşer bir gün tekrar yollara



Gelincikleri soruyordun ya erken saatlerde
Sokağın ucundan baktım yoktu ovada
Yelkovan kuşları vardı denize doğru uçan
Mekanik çığlıklardan haberli, minarelerden
Çatılarda dem çeken güvercinlerden
Oturmuş düşlerini örüyordu yaşlı bir kadın
Avucunun içinde dağ göllerinin sesi
Baktım eski güneş paltosunu çıkarıyordu
Kapılardan sızıyordu sokağa şehnaz longa
Gülleri soruyordun ya güz geldi işte
Küstüm ben mayısa, bahar kuşuna
Umut türküleri yağmurun sicimlerine düğümlendi
Baktım güne sızıyordu şuradan buradan sonbahar
Tentelerin, ipek sedirlerin sesine
Sonra mahmur gözlerine düşrengi
Taşıttan indim yağmur dindi birdenbire
Baktım içimde ezik bir yaprak sesi
Yürüdüm, sarı yapraklar uçuştu önümde
Gün ikindi oldu çiçeksiz işsiz gün
Çok şey yazıldı ya kırık bir hüzün
Hep vardı kalbimde, kalbimse kaldı
Denize karşı bir park kanepesinde,
Resim çektirdim sesim de çıktı sessizliğim de



Eski gramofonlarda gül sesi eskir yaz gelir
Belli ki yaz değil kuşlar göğünden ablam gelir
Ablam gül yetiştirir çiçeksiz balkonda
Solgun bir nehirdir gövdesi, umutsuzluğu sular gelir
Annemin başında kocaman bir şapka. Girit’ten
Gelmişiz biz, ablam sevda şarkıları sular gelir
Solgun bir halk şarkısıdır ablamın gölgesi
Külhan bir ay çıkar, kapı önlerini sular gelir
Ben şuraya koymuştum plakları, şimdi kış abla,
Bir gün çalınır radyolarda dünya içre zaman gelir



Yazsa eski bir pencere gül açılırdı
Kimi zaman da ay ışığı çocukluk yıllarından
Balkonları Akdenizli evlerdendi evleri
Horozibiği aslanağzı fesleğen kokardı
Saçları okşanmak için miydi evet öyleydi
Üstelik yağmurda göğe doğru uzardı
Yağmur yağardı da şemsiyesi olmazdı
Arka mahallede ceplerine yağmur dolardı
Sesi siyah beyaz mıydı evet öyleydi
Bir hüzün sonbaharı ki hep oydu
Diyelim çeşmeler dondu, dallar kırıldı
Kış oydu, içimdeki fırtına o
Bütün kış saçları portakal kokardı
Oydu mahallenin göğe ağan kızı
Yalın bir kışı başlatan oydu
Yağmur yağsa saçak altı arayan o
Bir ayrıntı değildi saçındaki kurdela
Kirpiklerinin bir buluta özenişi
Kirpikleri mavi miydi evet öyleydi
Yağmur yağsa mis gibi yağmur kokardı
Yağmur yağardı da şemsiyesi olmazdı



Kuşlarla çevreli bir akşamüstü. Kapı önüne gün
bakışlı kadınlar oturmuş, konuşuyorlar sessizce.
Sevda sözcükleri açık bırakılmış pencereden geçiyor.
Birkaçı göğe asılı çamaşırları topluyor. Biri
var, bekliyor beni. Yağmur yürüyüşlü biri. Kapı
eşiklerinde yüreği serçe. Odası yaz kokuyor. –
Ona bir sepet üzüm götürsem, sevinir mi dersin? 
Bir kuşhaneye döner mi yüreği? 
Dönüp bakıyorum geriye: Yüzü bir hüzün
güzelliği.



Annem bukleler örerdi saçlarımdan kış günleri,
Sevinci hemencecik yağmur çiçeğiydi, iyiydi,
Annem ve ben rüzgâra asıp şapkamızı,
Bir gün resim çektirdik, bir kış ikindisiydi,
Ben beş yaşında çocuktum kış sokaklarından,
Annem geçerdi içimden, düşünmeden
Sevgiyi kim bilir nelerle ödediğini
Galiba yazdı gök güzelliğinin değişilmediği,
Her yerde kuş gölgeleri, ayak izleri, yalınlık belki,
Öyle bir mevsimdi annemin sevgisi
Annem sevgi terzisiydi yüreği Türkçeye teyelli,
Keşke annem için biçilseydi gök ekini



Onun evi kuşlara yakın, ne iyi
Bir kuş konsa sesine bozkırlar başlar
O şarkı söylediği zaman
Sessizliğe uzun yağmurlar yağar
Giyinmiş yalnızlığı, öğle sonu
Bakışlarında kesilmiş çiçek sapları var
Penceresinde gökyüzü, kuşlar
Nedense bir şemsiye gibi açılmışlar
Bir şey var onda olmaması gereken
Unutulmuş anılar gibi hüzünlü
Uçmuş gözlerinin mavisi
Dalıp dalıp gitmesi ondan
Yine toz alıyor, toz alışlarında
Bir yanlışı düzeltmenin rahatlığı var
Dursa biraz, sokaklar, kırlar
Bir bir penceresinden geçiyorlar
İyi ki birçok çiçeği var
Otursa bir yüzyıl çocukmuşçasına
Çiçeklerle konuşmaya başlar
Aşkı, ölümü, bir çeşit ölümsüzlüğü
O beyaz tutumuyla konuştukça
Bitişik binadan kuşlar uçar



hava çiçek tozu içinde parlıyor
sokağın tek nar ağacı güneşte
yapraklarını kurutuyor
bir salyangoz kabuklarını parlatıyor
birkaç karınca koşuşturmada
topraktaki nal sesleri
geçen yüzyıldan kalma
bir çocuk salyangoza bakıyor arınık
bir çocuk da salyangozla oynuyor
bir kız geçiyor iri memeleriyle
kitaplarını bastırmış göğsüne
yüreği kıpır kıpır
nar ağacı menekşeyle konuşuyor
sokağa dökülen nar ağacının sesi
bir kadın çamaşır asıyor balkona
sokak tertemiz çamaşır kokuyor
gökyüzünü deniyor kuşlar
iri gagalarıyla



Sığırcıklar ve her şey kalbimden havalanır
Sığırcıklar, kiraz ağaçları, faytonlar
Sonuçsuz yazdan konuşurum
Kuşları havalandıran ılık rüzgârdan
Bir kız var yüreğimi hoplatan
Onu konuşurum. Kıvrılışını ırmağın
Sıradağları geçip çiçek tozları arasından.
Biri çıkıp diyecek: 'Sevgisi ne kadardı? 
Neden yok yanında? '
Ama işte geçitler var, merdivenler,
Denizin basamakları aramızda.
Ah işte her şey doğanın mucizeleri
Bir denizin yanında
Benim de olsaydı orman bitince
Geceleyin tek başına akan
Bir ırmağım...



bütün fıskiyeler açık, bütün yaz
öğleden sonra, fıskiyeler uzak akrabalarım
benim, serin yaz sabahları uyanık
uzak akrabalarım pazar yerlerinde
dev büfelerin önünde hırçın
parçalanmış giysiler içinde
yılların yüküdür usulca yaşlandıran
yılların yüküdür yolcu eden
uzak akrabalarımı dinleyecekleri yerlere
uzak akrabaların dili farklı gülüm
ölüm yakın fıskiyeler kadar
uzaklardan geldiler pazar yerlerine,
inşaat iskelelerine, temizliğe,
uzak akrabalarım fıskiyeler gibi
sessizce inen gece gibi çekildiler
kuytulara, gecenin koynuna
denizin fısıltılarını dinleyerek uyudular
portakal ağaçlarının uykusunu
kente en uzak bölgelerde
uzak akrabalarım beyaz atlılardı
yeşil kapılardan, karlı doruklardan geldiler kente
sıcak yaz günlerinde fıskiyeler açıkken
kentin tenekeden evlerine yerleştiler
ruh verdiler tenekeye, çiçek ektiler,
kat kat etekler giydiler,
rüyalar gördüler, dillerini türkülerden
süzdüler, şivan perwer dinlediler
denize karşı, yüzlerinde yılların kederi
fıskiyeler yine açık gülüm
mersin çarşı esnafı tavla oynuyor
denize çok yakın yerlerde yağmur çiseliyor
bu tarafa düşmüyor nedense
uzak akrabalarım çarşı içinde
çay tütün satıyor gülüm
ölüm kalbin kırıldığı yerden dönüyor
çay ve tütün alıyorum, hüzün
veriyorum nâzım, kör çocuğun
gözleri açılıyor seviniyorum
bu kent fıskiyeleriyle anılacaktır
berrak maviliğiyle gökyüzünün
meydana kadar yürüyorum
sevgilimden mektup almış gibi sevinçliyim
o sevinçle kaç kere özgürlüğü bir sümbül gibi
taşıyıp gittim uzak akrabalarıma
beter bir keder içindeyken kalbim
nereye gidersem gideyim uzak
akrabalarımın kara kehribar gözleri
eğnimde, kuşlarla beraber
ben beraberim işte dostlarla
yeryüzü kardeşliği bir ırmak gibi akıyor
içimden, toroslar'ı geçip mersin'e inince
ah, her şey ne kadar incelikli
fıskiyelerin berraklığı doluyor gözlerime
dostların sesi ince bardaklardan boşalıyor
tutup elinden yürüyorum bir kızı
sonra yitiriyorum mersin çarşılarında
ayrılık parmak uçlarımdan
başlıyor nâzım, ayrılık her zaman
yaman kelime bütün dillerde,
en çok da kar gibi yağan türkçede,
uzak akrabalar ki yakışıyor fıskiyelere



gece uzun sürüyor Berfo Ana
kapıyı açık tut, yüreğini
derelerin fısıltılarına aç
bugün tasanda değişen bir şey yok
“ey oğul, gücün mü tükendi cellâtların
elinde, nereye savurdular kemiklerini? ”
gece uzun sürüyor yarın cumartesi
İçerenköy’den Galatasaray Meydanı’na
hava soğuk, şubatın mavi rengi
Cumartesi Anneleri’nin yüzünde
“ey oğul, ölürsem kemiklerin bulunmadan
gömmeyin beni de”
ah Berfo Ana, ölçtün ve tarttın
bedeninde adaleti, boş, yeğin.
geçemediler, geçemeyecekler direncini
böylesine bağlayıcı yüksek ateşin



yel ile koşuda birinci seçilmiş rüzgâr
böyle dedi deniz kıyısındaki nar ağacı
denizden konuşuyoruz gölgesinde
koya giren uykulu denizden
gül ile koşuda sonuncu olmuş sümbül
böyle dedi terastaki gecesefası
gülüyoruz, bir kuş sesi bize katılıyor
bir kırlangıç çok alçaktan uçuyor
dedim ki nar ağacına, gecesefasına
güzeldir nisan yağmuru üstümüze
başımıza yağınca, sığırcıkların
ansızın inişi gibi ovaya
güzeldir bir sevgilinin çiçek kokan ağzı
yağmurda eğilirken yalın toprağa



Bilmiyorum, gülün sesi var mı? Dokununca ‘eyvah! ’ desin istiyorum. Gül yetiştiricilerini tükettik. Gül veren de yok. Hayal kurma dükkânlarını kapattık. Söz silahşorları bilge şairler dönemi bitti; şöyle çalımlı yürüyen ‘abdal’. Asfalt yerdeyiz, gül yetiştirilecek toprak kalmadı. Rüyalar eşyalaştı. Rüzgâr koyaklarında ya da bir papatyanın içinde yitmek istiyorum.
Gül göçüğü zamanı geçiyor bir yüzüğün içinden. Kalp burcu sokaklar gül kokmuyor. Varlığımız buharlaşıyor acemiliğimizden. İşte tam da bu yüzden hançerem patika türküleriyle dolu. Yürüyorum parka doğru.



Dilimde titreyen türkü
Vay le le can 
Rüzgârı portakal bahçelerine sürüklüyor 
Yol uzun ay aydınlık 
Vay le le can 
Söğütleri geçip geliyorum kapınıza
Dudağımın ucunda kuru ayaz 
Yüreğimde gümüş hançer 
Aşk kırgınıyım – yaralıyım 
Görüyor bunu kırmızı rüzgâr
Sevgilim can burcum 
Bu çatal yürek senin için çarpıyor



Öyledir benim sevdam 
Bir kuş uçuşu uzaklıkta değil 
Yanı başındadır her zaman
Burkulur kalır bir ağaç gibi
Dalları uzar yeryüzüne 
Yaprakları dosttur gün ışığına
Öyledir kızaran ekmeklerin utancı 
Şaşkınlığa benzer uzaktan
Erik çalarken komşu bahçeden 
İşkillenirim, gördüler mi acaba
Öyledir benim sevdam 
Akarsu duruluğundadır 
Bir mekik gibi işler de 
Benzemez her sevdaya



Yavaş yavaş ısınıyor taş 
Yavaş yavaş uyanıyor su 
Yavaş yavaş buğulanıyor ağaç 
Yavaş yavaş sap taşıyor karınca 
Yitirmiş yönünü bu yüzden
Eylülü geçtik ekimdeyiz 
Yavaş yavaş soğuyor havalar 
Erken çıkıyorum yürüyüşe 
Yavaş yavaş geriniyor sahil yolu 
Güneşin şamdanıyla ışıyor deniz
Olanca gücünü gösteriyor sonbahar 
Ne olup bittiğini anlıyorum 
Bakmıyor gibi bakıyor bir çiçek 
Yavaş yavaş geçiyorum yanından 
Gök kuşlarını arıyor 
Bir yay gibi gerilen ağaçlarda



Ağız ölür düşler biter
Daralır yüreği ölünün yakınlarının 
Ölmeye gör tereken açılır 
Oğlana deli kısrak, kıza mavi geyik kalır
Şairsen şiirlerin kalır 
Aşmışsa evrensel eşiği yarına kalır
Akıp gider güneye, içinde 
Mersin’in duru göğü kalır
İster İskenderiye’de ol, ister Mersin’de 
Boşalttığın şiir Zümrüdüanka’dır 
Sözcüklerden ördüğün hakikat zinciri 
Yalın toprakta kalır



Gece zeytin topladık, ay karaydı, yıldızlar yoktu, deniz zeytinliğe bıraktı dağılmış ruhumu. Uzakta mezar yazıtlarından esiyordu kırmızı yel. Bana ölümü ve dirimi düşündürüyordu. Çok sevdiğim gelincik tarlalarında uyumak, bir daha uyanmamak geçiyordu içimden. Buluttan seleler zeytinlerle dolduğunda acı çeken yel gibi geçiyordum dünyadan. Bir ağaçla konuşmak, bir kuşla uçmak hafifletmiyordu acımı, varoluşun ezik çarıklarıydım.



Nisan’ın geldiğini söylüyor çayır, kuşlar kalkıp kayısı dalına konuyor. Çiçekler sulara düşüyor, sular alıp götürüyor başka çiçeklere. Bahçedeki kaplumbağanın yaşını soruyorlar, sular kadar vardır yaşı diyorum. Suların yaşı sınırları aşıyor. Tiranlar boş yere duvarlar örüyorlar. Yeryüzünün en dip kıyısına dek uzanıyor kalbim. Şarabî denizler, derin göller kalbimdir. Birbirine kişneyen atlar benim kibirsiz özgürlüğümdür dörtnal giden ve geçen çalgılı ırmakları.
Gene gündüz, gene zarif Nisan çözük saçlarıyla geliyor. Deniz kıyısında Naz’dan ayrılıp karşılayamaya gidiyorum. Kaçmış barbar tiranlardan, selamını getirmiş nilüferlerin. 
Yağmur başlamadan eve dönelim.



Çimen biçme makinesinin sesi yükseldiği zaman
Çimen kokusunun dünyayı tuttuğunu söylediler
Biz onlara yakıp yıktıkları kuleleri gösterdik
Denizin merdivenlerini, balığın ışığını
Denizin anahtarını yitirdiğimizi söyledik
Denizden dağlara doğru yürüdüğümüz zaman
– Yürümesi bile güzel –
Duyduk yenilenlerin yapraklanmış adımlarını
Toprakları gözyaşlarıyla lekeli
Öykülerini dinledik üç deniz üzerinde
“Ama onlar bir türlü anlamıyorlar
Işığa koşan ağaçların da olduğunu”
Göğün boş olduğunu söyledikleri zaman
Biz onlara üç denizi gösterdik
Kesik haykırışlarını duymalarını istedik
Yaz ikindisi kumun ve çakıl taşının
Bize dünyanın ücra bir yalnızlık olduğunu söylediler
Duraçlı yonuları, eski kemerleri,
Sümbül demetlerini gösterdik
Söylemesi bile güzel
Arka bahçeyi gösterdik
Ama bunlar yaz ılgımı dediler
Gelip geçer, asıl olan mutsuzluk
“Ama onlar bir türlü anlamıyorlar
Hüznün de bir ölçü olduğunu”



Sokakları geçen rüzgârın türküsünden
Denizin kırık yapıtları içinden
Dünyaya baktık. Ey insanoğlu! 
Kavrulmuş şehirler şaşırttı bizi
Yıkılmış kalpler şaşırttı bizi
Issız deniz, ölü gölge şaşırttı bizi
Ne sonsuz bir bahçeydi dünya
Ne de bir avuç toz sütunlar altında
Bu yüzden
Bize kalan kuru köklerle
Çok zor yaza tutunmak
Çok zor hiç kimsenin anlamını bilmediği
Yağmurun sesiyle konuşmak
Bir ölü kemiklerini arar toprağın altında
Donuk ışıklar altında gezinir şapkalı biri
Gölgesi kapkara. Bu şehir hangi şehir? 
Vakit hangi vakit? Biz buraya
Portakal suyu içmeye gelmiştik
Mısır unuyla yapılmış çörekler almaya
Yanımız sıra gelen üçüncü kişi
(Saçları dağınık parsa benzer yüzü) 
Sürekli eksildiğimizi sezmiş biri
Üşüyüp üşüyüp yaza tutunmaya
Çalıştığımızı bilen biri
Kumda büyüyen karpuzları göstermeliyim ona
Su su diyerek toprağın altına uzananları
Sessizliğin gürültüsünü göstermeliyim
Uzayıp giden deniz kıyısında:
“Kim bana benim kim olduğumu söyleyebilir”
“Ölü toprakta çocukluk sevinciyim”
“Bir toz zerresi kirazlara dadanan”
“Kapısı çarpıp duran bağ evinde”
“Benden toprağa gitmekte olanı görüyorum”



Kayanın sümbülünü leylağını, çılgın aylarını
Mevsimlerin bırakıp gitti. Yeni oldu öleli.
Savsak bir yel esti. Kıyıdaki kulübenin
Oltası yağmurluğu şapkası kedisi
Yalnız kaldılar o günden beri.
Demek severdi denizi
Demek kayanın sümbülünü
Daha dün konuşmadık mıydı
Kışın güneyin serin rüzgârını
Kedilerle köpeklerle koşmadık mıydı
Dağlara doğru. Dağlara doğru frenkinciri,
Pars.
Annem öldü, yelin türküsü kapıdaydı hâlâ
Annem öldü, demirkırı at kapıdaydı hâlâ
Kıyıda durdum bir çiçeğe su verdim
Küçük kulübenin bahçesinde sabah serinliğinde
Bu bahçede kaç kere gezindiğini düşündüm
Çiçeklere su verişimi gözetlediğini düşündüm
Sayısız yaprak arasından.
Kapıda terlikleri. Tahta masada kuru üzüm taneleri.
Kapının eşiğinde tekir kedi.
Ölüm gök gürültüsü buz mavisi
Yokuş yukarı çıkınca köşede pars
Tepede saçını başını yolan ağaçlar:
“Ne yapsam neye baksam uçurum”
“Ölüm hiç işte, demek atları severdi”
“Ölüm hiç işte, demek kedileri severdi”
“Dağlara yamaçlara çıkayım uzun uzun”
“Kendimden çıkayım kapılmadan burgaca”
Burada mı yatarken çıkardığı
Verin bir köşeye gömelim takma dişlerini
–Kimdi o bakan yaprakların arasından?



-Kazım Koyuncu’ya
Burada oturuyorum düşlediğim yerde
Her gün bile bile denizin kapısını
Açıyorum “Viya” diyerek güzel yüzlü çocuklara
Bir gün boğulacağız denizde
Bir gün bilge bir çıngırak olacak
Şarkılarımız Kevser.
Kevser bu sular bu yıldızlar bu otlar
Kime ceza kime incelik? 
Bu dünya tenha bir sazlık
Bu dünya külün narın şarkısı
Gök alıp başını gider, gölgeler uzar
Taşlıklardan süzülür bir üveyik
“Hopa’lı bir çocuktum ipince. Bir köy
Berberinin oğlu.” “Peki kimindi dünya
Zugaşı bere? ” “Gökyüzünün, ince suların..”
“Biz yeryüzüne şarkılar söylemeye geldik.
Teşekkürler dünya..”
Bir gün öylesine uzun uzun baktım
Boşluğuna ses dolu benliğimin. Eyvah! 
Ne büyük cezaymış andaç olmak
İçimde kırılan aynaya.
Kimdi boşluğa düşen gölge? 
Kimdi dünyayı güzelleştirmek isteyen
Durdurup parmaklarından akan zamanı
Geleceğe başlangıç çizgisi çeken? 
Kimdi, kimdi Kevser denizi yanına çeke çeke
Yaza yalnızlık çığlıkları düşüren? 
Kimdi kıyıda bekleyenlerin
Gelmediğini söylediği bilge? 
Kimdi denizin anahtarını yitiren
Sessizce girip açtığımız kapıdan? 
“Her gün yürüyorum dağlarda
boynumdaki çiçeklerle”
“Gölgem her taş dibinde”



Silifke Caddesi’nde bir yağmur Kevser
Bekledik gözlerimizi kısarak dinmesini
Gözlerimizi kısarak baktık pencereleri açık evlere
Deniz gören balkonlara, balkon çiçeklerine
Mersin ne yapacağını bilmediğinden uykudaydı
Deniz kim bilir kaç bin yıldır oradaydı
Evleri büyük yapmışlardı yüksek mi yüksek
Yağmur dinerse anlaşılırdı denizin orada durduğu
Yağmur dinerse anlaşılırdı varoluşumuz
Saçlarımız tırnaklarımız gözlerimiz anlaşılırdı
Anlaşılırdı peşimiz sıra gelen pars
Sınırsız sözcükler sayılar
“Biz buraya ne zaman gelmiştik? 
Uzun süren bir gecenin sonunda mıydı? 
“İyi ki geldiniz” diyen olmadı Kevser
“Siz bir başlangıçtınız” diyen olmadı Kevser
Deniz az ötemizdeydi
Yadırgadık insanı yadsıyan kadırgaları
Biz buraya ne yapmaya gelmiştik
Uzun şeyleri konuşmaya gelmiştik
Trenleri otobüsleri yolları denizleri.
Anısı olan her şeyi. Ah işte
Çatılardır hecelediğimiz yalnızlık”
Silifke Caddesi’nden denize doğru
Çatılardan kuşlar havalanmaktaydı, oradaydık,
Oradaydık ey sabahçı kahveleri, ey balıkçılar,
Duyuyorduk denizin iç çekişini
Biliyorduk boşluğa bölündüğümüzü
Biliyorduk tozlu ağaçların
Ve çocukların uykuda olduğunu
Annelerinse kırgınlıklardan hüzne döndüğünü
Hüzün varsa yerleşen bir şey olduğunu
Yağmur dinince oturduk denizin eşiğine
Görünmezi gördük bu da oldu işte



Ağacın parmağı denizi gösterdiğinde
Yeniden yola çıkmalıyız Kevser
Ele geçirmek için yeniden varlığımızı
Kırık taşlar yıkıntılar altında
Çitler gelincikler çiriş otları arasında
Nasılsa ellerimiz hep yanımızda Kevser
Dudaklarımız topraktan tüten buğu
Ruhumuz biçilmiş tarlalar üstünde.
Köpekler ağıl önünde gündoğumuna bakıyor
Çocuklar sekide güneye. Bırak
Peşin sıra gelsin leopar. Ölü
Toprağı diriltmeye gidelim
Gidelim havalar bozmadan
Bizi köksüz bıraktılar, susuz ve uykusuz
Vardığımız her kıyı gölgesiz ölü ağaç
Yok devinen bir su, yaprak hışırtısı.
İthaka nerede Kevser? Geçerek denizleri
Hangi kıyıya geldik kim bilir? 
Bize mermer yıkıntıları bırakıp gittiler
Bize bu taşları, bize bu leylakları bıraktılar
Başarabilecek miyiz Kevser
Yeni bir dünya kurmayı yıkıntılardan? 
Yaz! Sınırsız isteklerini yanık köklere
Yaz! Sıkıntımızı, yorgunluğumuzu
Geçit vermeyen denizin dalgalarına
Külrengi gündoğumlarına, meşelere,
Çiğ düşen çimenlere. Korkuyu sil gözlerinden.
Yıllara gömülen acıları çevik parıltılara dönüştür
Suyun, ağacın çevik kıpırdanışlarına.
İnsan yeni şeylere uzanırken Kevser
Elleri boş olmalı ve deniz yöremizde
Uçuşmalı
Bizi yılların acılarıyla bırakıp gittiler
Her gölgeye her ağaca ateş ettiler
Ağaçların tozuna, ayçiçeklerine, rüzgâra.
Şimdi bir kök olsa sürecek, süt olsa
Çocuklar çocuklar çocuklar büyüyecek



uyandım ki masamda duruyor kırmızı güller
onları kim koydu kırık dökük dizelerin,
solgun harflerin arasına? 
harabeye çeviriyor gönlümü
bitti desem de bitmiyor bendeki aşk hüznü..
eskiden ne çok inanırdım
güllerin mucizelerine, geyiklerin bütün bir
yeryüzünü dolaşıp buğu içinde döndüğüne
karlı kış gecelerine
aşk bitti desem de hüznü kalıyor
yılkıya bırakılmış bir at hüznü
bir serçe ölüsünün hüznü
içimdeki sıkıntısı, tortusu..
uyandım ki bu bendeki hüzne karşı
dışarıda kiraz ağaçları çiçekleniyor



Akşam mı oldu bir yanım göçük
Rüzgar tırpanlar geldiğim patikayı
Eğreltiotları sarmaşıklar hüzün
Kuşlar uçar çalılardan bulana dek
Bir başka kuşu, umuttur bu çatılarda
Umutla beslerim göçük yanımı
İzin verir yüce gönüllü hüzne
Şaşkınlıkla bakarım biçer gövdemi
Yapraklar için konuştuğumdan
Toprağın uzundur sessizliği
Rüzgâra izin verir bağ evine giden patika
Öylece durup bakarım çiçeklendiğine
Acıyla esen rüzgârın, çiğnenmiş otun
Akşam oldu mu benzer bir hüzün
Eşlik eder sessizliğin uzlaşmaz orağıyla



Bir orman güzelliği var gözlerinde
Sevgili, saçlarında kuş cıvıltıları,
Alır giderim onları sessizce
Upuzun bir gece boyunca
Uzanır dokunurum boynunun zarifliğine
Gecem koşan bir geyik olur
Sığırcıklar iner ovaya
Ağzından öperim upuzun
Isırılmış elma kokusu var ağzında
Sevgili, biçimini alır gece
Ekmek kesen ellerinin
Şimdi dünyada kim anar beni,
Yaz günleri mi, kış geceleri mi? 
Evimiz gök sayılır sevgilim
Belki güz anar adımı benim



“Ama onlar bir türlü anlamıyorlar
Hüznün de bir ölçü olduğunu”
…
“Kapısı çarpıp duran bağ evinde”
“Benden toprağa gitmekte olanı görüyorum” 
…
Kayanın sümbülünü leylağını, çılgın aylarını
Mevsimlerin bırakıp gitti. Yeni oldu öleli.
…
Kimdi dünyayı güzelleştirmek isteyen
Durdurup parmaklarından akan zamanı
Geleceğe başlangıç çizgisi çeken? 
…
Annelerinse kırgınlıklardan hüzne döndüğünü
Hüzün varsa yerleşen bir şey olduğunu
…
Bizi yılların acılarıyla bırakıp gittiler
Her gölgeye her ağaca ateş ettiler
…
Anılar kalır daracık sokaklarda
Girsen ara sokaklara öpersin
On yedi yaşının alnından
…
Konuşuruz bunları yani çocukluğu
Yani yaşlılığı, yıkım taşlarını, nedense
Bize sıkça uğrayan parsı anne
…
Acının yaşı yoktur, biliyorum
Çağımıza özgü acı kökü tattım
…
Türkçe sapak, dilim tutuk, sözcükler yırtık
Bekliyorum minibüsler getirmiyor sesini
Tıka basa dolu çarşılardan, ölü sulardan
…
Kenti bir orman yalnızlığı sardığında
Dünya içinde bir başka dünyayken insan,
…
Portakal ağaçlarının çiçekleri senin için
İçimde yıkılan kuleler, ormanlar bile
…
Elleri deniz bahçelerinde şamdanlardı
Görkemli bitkiler vardı iri gözlerinde
…
Geç mi kaldım geldim işte Kevser
İçimdeki hüzün anıtlarını yatıştırdım
Buğulanıp taşan göğü getirdim
…
Dolardı ruhuna yıldızlara baka baka
Dünya, gürültülü o koca orman
…
Ağaca bakarım seyretmek için kendimi
Tutkuya bürünmüş ağaç benim işte
Köklerim derinlerde ısıtır denizi
Yapraklarım yağmuru çağırır sürekli
…
Bu şiirde her dize kendi başına uçar
Uçmasını bilen fıskiyeler için deniz
Rüzgâr değişmelerin olgunluğunu getirir
…
Eşyanın düşey konumu yalnızlık ortamında
Eşyanın çiçek açan yalnızlığı için deniz
…
Acı verir güneşler sabahlar ikindiler
Suyun yüzeyi şimşeğin tadı ısırganın öpüşü
…
Dön dolaş yayıldım dört bir yana
Dünyamı şaşırdım Kevser. Ben turna, ben yonu,
…
Topluiğne başı olalım, nesnelerin uzantısı,
Vakit geldi, büyük olsun yalnızlığımız
…
Boşalan yağmurlarız, su kenarlarında saz
Birkaç kişiyiz Ayşe Celâl Veysel
Konuşurken hüzün anıtları devriliyor
…
Vakti mi sordunuz, vakit tamam
Dönelim kış bahçesine denizin
…
Yapraklarının altında deniz desem
Ağaç desem bir kara ağaç
Yürüyor içimde denize doğru
…
Pars gök rengini solduran güç
Gizliyor parçalanmış ağzını rüzgârdan
…
Sesini kokladım kokusunu gördüm
Akdeniz bu
…
Yaşlı bir denizci gibi
İçimde sürüp gidiyor denizin serüvenleri
…
Gitsem gelmesem çocukluğuma Kevser
Siyah beyaz bir kare çiçekleri sulayan annem
…
Üstümden dönü döne geçen turnalar
Da yok. Neye baksam nerede dursam
Düş gücüm kilitlenmiş ruhum çalınmış
Elimden alınmış taşların dinginliği de
…
Bir çiçeği bozguna uğratır, dönersin denize
Derine, en derine, yüzünde yüzlerce dalyan
…
Esmer bir çiçek çelik yelekleri deler
Ruhum buna bir anlam veremez
…
Bağırasım geliyor sesim yırtıcı kuş sesi
Kimse yaşamın anlamından söz etmiyor
…
Sarkıttığım kuyuyu. Görebilir miyim
Ne kaldıysa, ne kaldıysa çocukluktan
…
Kırılan bir zaman belki ânın ağırlığı
Baktıkça sıkıyor ruhumu kımıldayan gök
…
Bir hüzün salkımı
İki kaşın arasında
…
Silmeye çalışma çıkmıyor Kevser
Çocukluk lekelerini
…
Dipte, taa derinde uğultusu dalgaların
Bunalıyor derya içinde
…
Annem öleli bir yıl oldu, oturduğu kanepedeki
Boşluğu ver. Bu nobran bu pörsük dünya
Avlamadan beni çekip gitmeliyim
…
Bir şey söyleyecek değilim sana
Bugün kenti dolaşırsın ite ite bir çiçeği
Öylece akıp gidecek avuçlarımdan günler
Öylece yatacağım suların ağırlığı altında
…
Ne zaman can alıcı sözcüğü bulsam
Benim o kılıç yüzü kendine dönük kırılgan
Benim o bahçede sessizce dolaşan kaplan
…
Bu acı çekmiş gök, bu acı toprak
Bu hızlı hızlı büyüyen ot
Sulardan kurtulmuş bu yıldız
…
Düşünü kurdum yıkıntılardan doğacak kuşun
Düşünü kurdum denize açılan kapıların
Düşünü kurdum yıldızlı gecelerin
…
Sonra gider çocukları öldürülmüş annelere
oğul olurum
Ey Beyrut! Öğrenci çantaları, kırık oyuncaklar..
…
Kudüs’te çatılarda güvercinler olur
Yağmur yüzlü çocuklardır onlar
Terk edilmiş semtlere doğru uçarlar
…
Daha çok, göl uzakta kaldı,
‘Kimse kamış olmayı düşlemiyor göllerde’
…
Öyle derinlere küllerinden doğan sözcükler denizine
Gömün beni gömün beni taşın yüreğine
…
Ruhum kanıyor gelmeyeceğini bildiğimden,
Arka bahçeden Akdenizli çocukluğumun.
…
Bir Pars değil miyim kendi kendime ben? 
…
Hiçbiri olmuyor ama, acısıyla kalıyorum
Bileklerini kesen genç kızın
Kim bilir nasıl da umarsız kalmış
Yok anlaşılan denize açılan kapısı



Bu uzun uzun şiirler çeşmelerden akan su
Balıkçıların ağı, sandalları, gümüşten balıkları
Balıkçı kahvesinde içilen sigaralar
Öyle kös kös düşünceler. Sonra
Susmalar denize karşı Kevser
Bu şaşkınlık, bu deniz çarpması.
En sonunda buradasın diyorum kendi kendime
Parmağını uzatsan sesini duyarsın
Baksan soluğu buğulanıp kalır denizin
Yaşlandıkça eylülün geçtiğini anlarsın
Yaprakların rengini dağıta dağıta
Hüznü buysa yaşlılığın Kevser
Uzun bir yolun sonundasındır. Öyle
Kısa kalır gecen de gündüzün de
Bu öyle bir derin soluk alıştır ki
Kollayıp deniz kıyısında parsı geçer
Ölümle dirim arasında gölgelerden
Bakarken bakarken öyle derinden
Öyle kendiliğinden hüzündür baktığı
Akşamdır. Suda parıltılar başlar
Yalnızlık bütün maharetini dener
Anılar kalır daracık sokaklarda
Girsen ara sokaklara öpersin
On yedi yaşının alnından
Bu uzun uzun yağmurlar parmaklarıdır
Yaşlılığı bağışlayan Zamanın
Nedensiz yağıyorlar ıssızlığına
Yağmurlardan sonraki sonsuzluğun.
Yine yağacaklar diyorsun
Sen öldükten sonra da tarazlı sulara
Hadi gel kıyıdaki sandallara gidelim
Dilersen konuşalım balıkçılarla balıklardan
Sen turnaları anlat, ben atları.
Ne kalır, ne kalır bir düşün
Sessizce yağan yağmurlardan



Şimdi yaprak yaprak yırtılan rüzgâr
Ölümün yurdudur. Tutunacak bir dağ
Arar. Yaslı yaz unutulur. Ağustosun
Üçü unutulur. Günün eli yaşayanların
Alnındadır. Yalnızlık Hititli güneşi giyinir
Sabahın serin kanatlı kuşları çığlık
Çığlığa uçar göksel kırlardan
Uçar acılarım. “Kaç gün oldu annem öleli? ”
Dünyalı Nazire, ölü boşluk, kırılan yıldız,
O bitmeyen ölü sessizlik. Kıyısızlıktır
Belki ölüm, yan yana yürüdüğüm
Peki
Yanımda yürüyen parsa ne oldu? 
Eşikte buzda karda mı kaldı? 
“Ahmet su ver ölüyorum! ”
Ölüm gidilmeyen deniz anne
Ölüm dönülmeyen ülke anne
Hatırlarsın benim yıllar yılı
Elerim ateşte ve buzdadır
Sesim yankılanır boşlukta anne
Oturup konuşuruz anne bilgelerden
Dünyanın yeni aldığı halden. Nasılsa
Vardığım kıyı umutsuz insan. Demek parsı
Kör kuyuda bıraktılar. Demek uzakta
Kavruk kelimelerin altında ölüm
“Yanımda kal! Dünya suda tenha
Kamış. Hatırladıkça iç çeker
Savatlı ay, biber çiçeği, esrik evren
Ve parmak uçlarımdan başlayan
Asmaların esmer sesi Ahmet.”
Yıldızsız geceyi gördüm anne. Su
Çılgınlığı olan hayatı. Gök gürültüsünü
Duydum. Gördüm de yazıyorum boşlukta
Asılı kalan kuşları, çiçekleri. Oturup
Konuşuruz bunları yani çocukluğu
Yani yaşlılığı, yıkım taşlarını, nedense
Bize sıkça uğrayan parsı anne



Acının yaşı yoktur, biliyorum
Çağımıza özgü acı kökü tattım
Köksüzlükten geliyorum, yitirdim çok eski
Arkadaşlarımı, ölü gölgelerden geliyorum
Ölü taşlardan güneşin kavurduğu
Sonsuz nesnelere dokunuyorum, kısık
Bir sesle ‘ne işe yarar gelenek? ’ diye
Soruyorum. Oraya buraya
Acı kökler bırakıyorlar, köşe
Başlarını tutuyorlar, anlıyorum
Acısından leylak fışkıran biri mi öldü? 
Bir martı mı öldü? Ey benim delikanlılığım! 
Hüzünler içinden geliyorum, dönencelerden
“Ne iyi olurdu ölünce de okunmak”
Kırık taşlar kuş uçuşları istemiyorum
Uzak durun benden, uzak durun her
Kimseniz! Ben yalın sözcüklerde bulamıyorum
Bulamıyorum sonsuzluk denizini
Beni aramayın ne kırık taşta ne su sesinde
Köksüz bir ağaçtan geliyorum, göveriyorum
Ölü gölgede. Derin sessizlikte tek başıma
Sınırsız sözcükler denizini arıyorum



Kış buğusunun camları terlettiği vakitte
Balıkçıların balıktan eve döndüğü vakitte
Dip dalgaların denizi dövdüğü vakitte
Aradım bulamadım Kevser’i sularda
Sekreter kızların evlerine döndüğü vakitte
Maden işçilerinin maden ocağına indiği vakitte
Trafik ışıklarının söndüğü, suların akmadığı vakitte
Aradım bulamadım çiçek öpüşlü sevgiliyi
Burası Mersin, kimse çeviremez güneşimizi
Kimse alıkoyamaz gülgillerden kendimizi
Bunları diyorum, arka sokaklarda pars dolaşıyor
Önce arka sokakları dolaşıyor sonra
Sonra bahçemize giriyor Kevser – neredesin? 
Türkçe sapak, dilim tutuk, sözcükler yırtık
Bekliyorum minibüsler getirmiyor sesini
Tıka basa dolu çarşılardan, ölü sulardan
Akşam şala sarılı inerken bulvarlara
Yarı tenha sokaklarda aradım Kevser’i
Bulamadım, ne yaparım ben şimdi? 
Ne yaparım sapı kalınca elimde leylağın?



Azer Yaran’ın anısına
Gitmiyor sonsuzluk denizi üstünden rüzgâr
Gitmiyor Azer’in çan çiçeklerinden sesi
Demek ölü otları aşarak geliyor
Demek can çekişen taşlardan nefesi
İnmiyor sekili atlar çılgın bulvarlara
Vitrinlerin göz kamaştıran ışıkları yandığında
Kenti bir orman yalnızlığı sardığında
Dünya içinde bir başka dünyayken insan,
Azer Yaran öldü, hadi indirin dolunayı! 
Azer Yaran öldü, bu denizin albatrosları nerede? 
Azer Yaran öldü, sekili atlar çılgın bulvarlara indi.
Azer Yaran öldü, kalmadı hiç kimse insanın derinliğini ölçecek.
Köpükler içinde uyanmalıyım
Denize gece çiçekleri atmalıyım anısına
Uzun uzun yürümeliyim dünyaya doğru
Başımda akıtmalı fötr bir şapka
Ah ölüm yine ayağıma pranga oldu
Ah ölüm yine bomboş oldu ruhum
Yürüyemiyorum, demek safkan kederim
Yürüyemiyorum, demek gün sağır dilsiz uçurum



Portakal ağaçlarının dansı döne döne
Toprağın üzerinde denizin yanı başında
Uçup gidiyor Zaman güneşin balçığında
Bastırıyor denizden yükselen buğu özgüvenimi
Ama derinliğini veriyor ruhuma
Bu yaz sabahı bakıyorum dünyanın kıyısından
Mersin İskenderiye Londra Paris
Uyanıyor varoşlarında Mağribi bulutlar
Ama işte tam şurada can sıkıntısı
Hep yanımda anlaşılmaz gözleriyle
Hep yanımda yürüyor kuru otlara basarak
Parmağımı uzatsam dağların ötesinde
Gözne ufak harflerle yazılmış, dağların arasında
Bir türkü ki bağlar kuru otlar arasında
Yürek yıkık Kudüs, yürek kör kuyu
Doluyorum bu sabah boş sarnıçlara
Martı görmemiş bir sokağa giriyorum
Bu lâleler senin için Kevser
Portakal ağaçlarının çiçekleri senin için
İçimde yıkılan kuleler, ormanlar bile
Bu gök kıyıları bu dağlar senin için Kevser
Bu bekleyen bin göz, bu kuş gölgeleri
Yaz yağmurunun yanık yüzü
Bu serin pasajlar senin için



Kapılar pencereler çatısı dünyanın
Sardunyaları balkonu vardı açık
Koşacak bir bulutu, çatlayacak göğü
Saatleri vardı denize ayarlı anahtarlı
Denizin köpüğü ormanın ateşi şimşeğin mavisi
Akşam akşam gözlerinin karası vardı
Bacakları vardı bacaklarının ısısı
Ormanın içinde silahsız kalmış ordu
Uyanıklık belki yamaçları omuzlarının
Saçlarının göğü denizin üstündeydi
Gecenin ıslaklığı, parsın soluğu üstündeydi
Sonrası bu güzellik çiçekler saksılar boyu
Elleri deniz bahçelerinde şamdanlardı
Görkemli bitkiler vardı iri gözlerinde
Kış günlerinde yağmurdan kuğu
Taşı tekerleyen rüzgârdı olgunluğu
Çayırları vardı ağaçları vardı dünyanın
Yoktu belki bir başka Kevser’i
Biçimini alan koşan ırmağın
Otursa şarkılar söylese açık saçık
Yüzünün yarısı dünyanın kenarıydı



Bazen daha fazlayım kendime
Ağaçlara kuşlara göre
Dalınca sözcükler denizine
Cebimden her gün nergisler çıkarırım
Upuzun ağaçlardır Zaman, dipte,
Bütün gece daldım sözcükler denizine
Işıktanmış dikey yüzen balık
Suda parıldayan günebakan tarlaları
Düş kuyusu deniz vardı gemiler vardı çiçekli
Bütün gece yağmurun yalımı vardı yüzümde
Bütün gece yağmurun ışığındanmış
Yoksul ağacın yıkanan kolları
Gölgelerden fışkıran ışıktanmış kolları
Ağaca düğümlenmiş suları getirdim
Yer aç bu arılığa, yabanıl suçsuzluğa
Göğün konuşkan madenini getirdim
Keman sesli kenti, ayçiçeği damlı evleri
Parlayan iğneleri, bozuk günleri
Bırakıp geldim acısında tuzu
Deniz bahçeleri getirdim derinlerden
Sokaklar örümcek ağı sular kanlı
Geç mi kaldım geldim işte Kevser
İçimdeki hüzün anıtlarını yatıştırdım
Buğulanıp taşan göğü getirdim



-Metin Cengiz’e
Flamalar vardı yukarılarda bir yerde
Havai fişekler davullar çifte çifte
Uçarı mendiller vardı kırmızı mavi
Avluda incir ağacı, saksı çiçekleri
Gemiler vardı ay ışığında yıkanmış
Sedef ve mercan, ışık ve gölge
Dolardı ruhuna yıldızlara baka baka
Dünya, gürültülü o koca orman
Avluda dönen leylaklar vardı
Bütün geceyi cam buğusu sabaha taşıyan çiçekler
Gözlerini açıp kapayıncaya kadar geçerdi Kevser
Bakır gözlü keder
Uzaklaşan trenler, ardıç kuşları, kartallar,
Acı çekenler vardı dünyada
Mutsuzluğa yenilen ruhu vardı
Giderdi taptaze bir sabaha,
titrerdi
Yüzünde kuş gölgeleri vardı, pars izi,
Buğusu varoluşun, bulantısı, sıkıntısı,
Yakıcı ısısı, çekirdeği gelecek yaşamın,
Dönerdi işte elinde ağrılı bir çiçek vardı
At fışkıları, fenerler, şimşekler boyunca
Dönüverdi belli ki insan kalmak için



-Sina Akyol’a
Ne tuhaf ağacı kuşu dağları okumak
Denizi, külden sözcükleri bile bile
Taşın ruhu katlanır geceye
Sözcükler tükenir deniz kalır
Ne tuhaf kötülüğü ve çirkinliği okumak
Işıldayan sözcüklerin varlığını bile bile
Dağlarda taşlarda.. Belki bunun için
Doğrulur bakarım başka bir hayata
Gece çürür külden sözcüklerle kalırım
Yanı başımda bir fesleğen büyür
Bu nasıl dünyadır acılar büyür
Usulca doğrulur denize bakarım, açar kapısını
Derin yalnızlığa bırakılan ağaca
Kökleri vardır yeryüzünde her zaman
Kuşu rüzgârı kışı baharı vardır
Ruhu vardır zifiri gecede kalır
Yaprakları saklar bütün incelikleri
Ağaca bakarım seyretmek için kendimi
Tutkuya bürünmüş ağaç benim işte
Köklerim derinlerde ısıtır denizi
Yapraklarım yağmuru çağırır sürekli



Güneşin tersi ayın yüzü için deniz
Terli dağların ardıç kuşları için deniz
Sevişenlerin omurga kemiği için deniz
Ormanın dili vâdilerin derinliği için deniz
Günebakanların ruhu için deniz
Parıltılı arı doru atlar için deniz
Büyük dönüşümlerin suçsuzluğu için deniz
Kevser’in ılık bir yuva olan yüzü için deniz
Kusursuz yalanları için deniz
Köpekler plaklar aynalar için deniz
Zambaklar sümbüller karanfiller için deniz
Marullar marullar için deniz
Alkolün silahı reçinenin kokusu için deniz
Yorgun suların ısısı için deniz
Kudüs Beyrut Mersin kadavra otobüsler için deniz
Narlıkuyu Taşucu Silifke eğri büğrü çilekler için deniz
Köşeli ruhlarınız için deniz
Bu yıl Paris kurşuna sürülü namlu
El ilanları bildiriler için deniz
Bu sabah balık pazarına uğradım
Uskumru kefal palamut hamsi için deniz
Pasajların serinliği güvercin avluları için deniz
Bu şiirde her dize kendi başına uçar
Uçmasını bilen fıskiyeler için deniz
Rüzgâr değişmelerin olgunluğunu getirir
Yuvarlak kuğular kübik bakışlar için deniz



Vakit öğle derinliğinde güneşin
Güneşin arkası ve günün ortası için deniz
İncir ağacının kuşlardan şikâyetçi olduğu söylenir
İncir ağacının meyvesi için deniz
Eşyanın düşey konumu yalnızlık ortamında
Eşyanın çiçek açan yalnızlığı için deniz
Öyledir Kevser’in bir günü mutfakta
Çatallar bıçaklar ve güneş görmeyen odalar için deniz
Küçük sokaklar ve bahçe duvarları üstünde
Öyledir kılıçtan mavi iner yağmur
Birdenbire gökyüzünün tufandır rengi
Tufan rengine çalan gökyüzü için deniz
Küçük sokaklar bahçe duvarları öteki uçta
Çiftlikköyü, Mersin Üniversitesi öteki uçta
İri yapraklı ağaçların arasında
Kök bitkilerin soluğudur deniz
Kök bitkiler ve limon ağaçları için deniz
Yağmurun yüzü çillidir dediler bize
Denizin bakır gözlü olduğu söylenir
Ben Mersin’in bakır gözlü olduğunu düşünürdüm
Yağmurun çilli yüzü ve kirpikleri için deniz
Balkonları dört mevsim çiçekli evler için deniz



Dağ ormanının uzun sürer dumanı
Öyledir yüzünde yorgun akan su
Gök bitince arı sular uçar gölgeliklerden
Çayırlar gölgelikler dalgın denizler için su
Bahçe duvarının üstünde şimşeğin kılıcı
İzler bırakır çözülmüş dalgınlıklarında
Yabanıl otlar, kökler büyür gölün kenarında
Duru bir gök ve yaz gölleri için su
Yaz göllerinin serin olduğu söylenir
Çekildik sıcaklardan dağ göllerine
Yanaklarımızı solduran dünyadan kurtulduk
Yanaklarımızı solduran sıkıntılar için su
Yangın yerine döndürdüler dünyayı güller için su
Uzun süre parsı unutturduğu söylenir bize
Ağaç denizleri ile iğreti duruşu insanın
Günlerin zambağı karanlık, tek çiçek yok
Günlerin karanlık zambağı için su
Utançlarımızın örümceği için su
Kış bahçesi bitince iç çekişlerimiz başlar
Düzlükler sahiller konumlandığımız her yer
Acı verir güneşler sabahlar ikindiler
Suyun yüzeyi şimşeğin tadı ısırganın öpüşü
Ağrıyan yanlarımız şakaklarımız için su



Bekledim toprağı diriltmek için
Bekledim yağmuru çılgın ayazda
Rüzgârın kanadı kırık, ayazın tokacı alnımda
Bekledim epeydir yağdı yağacak yağmuru
Bir parçası oldum nar ağacının
Nar bülbülünün sesi, leyleğin geçişi,
Evin avlusunda ot soluğu. Üzerimde
Kokun kaldı Kevser gelmedin
Tanyeri ağardı denizden
Toprağın ve ışığın içinde kaldım
Taşın sesi suyun duracı kıvılcımın ayağı
Dön dolaş yayıldım dört bir yana
Dünyamı şaşırdım Kevser. Ben turna, ben yonu,
Ben taş oldum bozuluverdi dengem
Rüzgârın yalpası için suyu buldum
Kırların eteğinden ağırbaşlı akıyordu
Yolum çatallaştı dünyamı şaşırdım
Uzaklaştım nar ağacından, kuşlardan,
Çakılların sesinden, otların sessizliğinden
Aradım yeniden gök bitimi arı suyu
Yalakların güvenci suyu, cömert suyu
Coşkulu davranışlardan akan suyu
Kederli yüzlerden akan suyu
Aradım büyülü günlerini çocukluğun
Otlar ve olgun başakta



Örtelim
En kalın hüzünlerle örtelim
Denizin dipten gelen yabanıl sesini
Örtelim Kevser en ağrılı yerimizin
Kısa acılardan kalın hüzünlere akan sesini
Kayalara çarpa çarpa büyüyen sesini
Kabuğun boğuk sesini, kalbin düşey sesini
Bahçenin ışık sızdıran sarnıcını
Acısını arının uzun uzun örtelim
Kokusunu elmanın yaprağın otun
Derinliğini şimşeğin, sessizliğini örümceğin
Örtelim
Örtelim
Gün kavuşurken ölü gözlerini denizin
Yaklaşın, örtelim taştan taşa seken gölgeyle
Yaz dönmeden dikenli bahçeye
Issız soluğu duyulmadan parsın
Acıyı örtelim vaktinden önce
Varlığın verdiği kalın acıyı
Kuşun salvosu yolun sapası yaprağın sesi
Gam göçüren yağmurun ötesinde
Hüzündür varlığın Kevser
Örtelim, zar kabına girelim olmazsa,
Topluiğne başı olalım, nesnelerin uzantısı,
Vakit geldi, büyük olsun yalnızlığımız
Isısız
Parıltısız
Örtelim



Üç deniz için ışığını yakıyor yıldızlar
Bir ılgım Marakeş, üstümüzde parçalanmış ay
Bir görünüp bir yitiyor; usulca
Düşüyor satıcıların fenerinin üstüne
Keşfedilmemiş söze ışığın kanatları düşüyor
Keşfedilmemiş şiire ıslığın aldanışı
Ama biz buradayız Kevser
Ya onlar nerede? Biz sıkıntıdan
Sicimlere tutunuyoruz ay yükselirken
Elimizde çağın tılsımlı mumu
Elimizde çağın kof kibri
Fırlatıp atıyoruz insanca olmayan her şeyi
Mutsuzluktan bunaltan denize
Boşalan yağmurlarız, su kenarlarında saz
Birkaç kişiyiz Ayşe Celâl Veysel
Konuşurken hüzün anıtları devriliyor
Dünyanın bütün meydanlarında
Gök Marakeş’te bir çalgı üstümüzde
Keman sesi cam göbeği gökte yankılanıyor
Keman sesi gümüş bir su burada
Burada oturuyoruz dünyanın kıyısında
Portakal suyu içiyoruz
“Ölüm sorununu çözmedikten sonra
Neye yarar varlığımız? ” diyor Celâl.
Saati gösteriyor ayın direği.
Pars kapıda.
Gök Marakeş’te bir çalgı üstümüzde
Fas tılsımlı bir kobra



Bir şey mi söylediniz? Susalım. ‘Şiir yazıldıktan
sonra ortaya çıkar.’ Böyle deyip bir kapı açtınız,
anahtarı deniz. İyi ki yitik evreni keşfettiniz.
Aldanacak gün kalmadı gök kapalı
Yağmurun sicimlerine tutunup
Yıldızların düştüğü suya dönelim
Acele etmeliyiz suya dönelim.
Bütün kara parçalarına yayılıyor kan
Ne hasta tanıyor ne çocuk
Her şey burada mı Kevser? 
Suyun aralık bıraktığı kapı
Kalbin yitik bahçesi
Denizin mumdan ışıkları
Hazırsanız susalım
Bilinmeyen bir kapı açıyor deniz
Duyularla ulaşamadığımız bir kapı
Gecenin bastonuna dayanarak
Eski dünyanın eşiğinden girelim
Sokakta buzdan kılıçlar parlıyor
Gün boyu hızla yayılıyor kan
Yollar sapaklar tutulmuş dönelim.
Bir şey mi söylediniz? Duymuyorum.
Vakti mi sordunuz, vakit tamam
Dönelim kış bahçesine denizin
Suyun aralık bıraktığı kapıdan
Güneşin ağaçlı yolundan
Dönelim



Issızlığı içinde taşıyan kara ağaç
Gecenin ısısı suyun gürültüsü ondan
Uyanıp bakıyorum yaprakları ışıktan
Dalları biçimini almış kollarımın
Yapraklarının altında deniz desem
Ağaç desem bir kara ağaç
Yürüyor içimde denize doğru
Deniz içimde dumanlı orman
Uyanıp bakıyorum bön bön
İçimde ışıktan bir kara ağaç
Sarkıtıyor ayaklarını denize
Düş mü görüyorum ılgım mı
Deniz feneri su zambağına benziyor
Hava çın çın su havası kokuyor
Gecenin ısısı yazdan
Günden güne biçimini aldığım ağaçtan ısım
Hayır üşümüyorum sabah kapıda
Gök üstünü başını düzeltiyor
Sabahın tazeliği ıslığımın içinde
Dayanabilir miyim camların buğusunda
Şaşılası güzelliğine gemilerin



I
Pars kılıçtan bir şimşek
Alıp gidiyor kuytulara
Cam buğusu bahçenin köşesine
Gizliyor sessizce ayak izlerini
II
“Susalım, burası ölü evi
Bir hiç uğruna öldü dediler
Ne kadar yaşardı ki
Bir kadastro memuru tozlu defterler arasında
Denize bakarak öğle vakitleri
Ne kadar yaşardı ki böyle
Onun muydu bu saç kurutma makinesi
Bu cep telefonu? Susalım dediler.
Dışarıda nasılsa bir kuş ötüyor
Acısına yürüyor içeride oğlu
Tan vakti göğsüne bir bıçak koyup
Üstünü çarşafla örttüler
Susalım dediler
Ne çıkar susmaktan”
III
Pars gök rengini solduran güç
Gizliyor parçalanmış ağzını rüzgârdan



Soyunup yatıyorum yıldızlardan bir döşekte
Başımın üstünde fırdolayı çocukluğum
Başımın üstünde salınıp duran bir ay
Yol gösteriyor ağaç denizine
Ben yarı yolda uyanıyorum
Kalbin atışlarına benzeyen düşten kalan
Bütün incelikleri aklımda tutuyorum
Mersin hattı Toroslar Yenice Adana
Sağım solum Akdeniz
Beni unutamaz çayır çimen su
Dağların dalgalı yeleleri su
Bit pazarına yürüyen takma dişli su
Olukların oynak sözlüsü su
Hevesten yalımdan kıvranan su
Dağlardan inip keder göçüren görkemli su
Balıktan çıkan camgöz su
Buğday başağı yaldızlı su
Bön bön bakan sarhoş su
Kayadan sızan kalçalı su
Sağduyulu parıltılar saçan su
Bahçe duvarını atlayan hırsız su
Sesini kokladım kokusunu gördüm
Akdeniz bu
Unutulmuş bir şarkı su
Çakır gözlü su



Elmaya dokunuyorum elmanın sesi havada
Yukarı çıkıyorum dumanlı orman
Aşağı iniyorum deniz kara delik
Bir boşluk bulsam oradan çıkacağım
Taşlar çın çın sessizlik
Gölgelere dokunuyorum rüzgârın alnı
Işığın içinden geçip buluyor beni
Bakıyorum işitiyor deniz
Ağustos böceğinin yalın sesini
Taşlarda yalpa vuran rüzgâr topluyor
Balıkçı fenerinin orada yaban ördeklerini
Boş bir gururla dokunuyorum doğaya
İçimde delikanlı bir yaz hâlâ
Külrengi merdivenler iniyor denize
Deniz ruhumdaki bozulmamış uygarlık
Yapıtlarını gizleyen düzenci insandan
Yaşlı bir denizci gibi
İçimde sürüp gidiyor denizin serüvenleri



Deniz çağırıyor çize çize içimdeki kederi
İçimdeki tünele ıssızlığın burgacı düşerken
Bir ayraç açıyorum kum saatine
Bekle göreceksin zamanın durduğunu Kevser
İçimize dolduğunu Assos güneşinin
Gitsem gelmesem çocukluğuma Kevser
Siyah beyaz bir kare çiçekleri sulayan annem
Azar azar silinecek bir görüntü
Assos’a kıvrılıp giden ağrılı yol
Güneş burada yosunlu çiroz
Işığı alnında mavi yazma
Bekle göreceksin şu tepenin inişi Assos
Üstgerçekçi bir yapıt yokuşu olan
Dünyaya doğru yürüyebilirsin buradan
Sözcükler denizini geride bıraka bıraka
Bir varlığa dönüşebilirsin karşı kıyılarda
Önemi olmayan çakıl taşına ya da kuma
Bekle göreceksin denizin mucizelerini Kevser
Deniz içime kıvrılan ağrılı tümce
Deniz ısısı tenimde son ışık
Deniz ıssızlığım dünyaya bırakılmışlığım
Deniz aşılması gereken yokuş



Bir yalnızlık süresiyim ağrılı
Suyu çekilmiş bir dere
Ben nereye bakıyorum galiba denize
Bir kapı kapanıyor kakmalı bir kapı
Güneş batmak üzere birazdan
Son ışıklarını yayıyor denizin üstüne
Otların sesini getiriyor serin rüzgâr
Yağmur, kar yok. Ama hava serin
Uzun uzun yolculuklar düşlüyorum
Denizler, göller, kıyısız ülkeler bir de
Bir kapı açılıyor kakmalı bir kapı
Bir kuş gölgesi, bir kedi geçiyor
Kirpiklerimin ucundan.
Yaz kışlıklarını katlıyor dolaba.
Ben galiba akşama bakıyorum
Büklümlerine ateş kırmızısı güllerin
Ben galiba gövdemde açılan kapıya
Boşluğa bakıyorum. Bir kuş uçuyor
Çize çize göğü. Sandalyeme tutunuyorum
Üstümden dönü döne geçen turnalar
Da yok. Neye baksam nerede dursam
Düş gücüm kilitlenmiş ruhum çalınmış
Elimden alınmış taşların dinginliği de



Denize uğramış bir yüz tanyerini gösterir
Gürültücü mayıs böceklerini, kaçkar çiçeğini
Bütün geceyi elifi elifine örtünürsün
Orman yalımı tanyeri denizin üstündedir
Çiçeğe uğramış bir yüz dünyanın kıyısında
Deniz ormanı gözlü bir yüz dağlara bakar
Deniz desem gururu ölçülemez uçsuz bucaksızlığının
Topraksa kül. Kuşlar havalanmaz omuzlarından
Bir çiçeği bozguna uğratır, dönersin denize
Derine, en derine, yüzünde yüzlerce dalyan
Kaynağa dönersin o yabanıl suya
Yüzün daha yakındır denize, dünyaya bakar
Dünyayı adımlar ayakların ağlara basa basa
Denize dönmenin çağı terleyen avuçlarında
Denizin çanları çalar şehrin gürültüsü ortasında
Denizin çanları çalar yalnızlığın ortasında
Dalgaların sesi çağırır dönersin denize
Ağzında bilge bir ıslık, elinde yıldız örümceği



Gönlümün alıp götürdüğü rüzgârın tefi
Bir vakit beden bulur aramızda Kevser
Ay saat kulesinin üstündedir
Bir kuş böler ışıklarını, aramızdan geçer
Derken çeliklerini sıyırır kent, esner,
Zamanın gürültüsü güçsüz ruhumda metal.
Merak ederim Kevser, kim doğrular
Benim bu dünyaya uyku halinde geldiğimi? 
Yaralarımı deniz iyileştirir, kuşlar çizer
Ucu bucağı yok göğü Kevser
Benim hodan çiçeği koşmak isteyen rüzgârda
Taze güller için dünyanın bir ucuna
Duyuyor musun Kevser bu gece
Esmer bir çiçek çelik yelekleri deler
Ruhum buna bir anlam veremez
Gece rüzgâr çan sesleriyle döner
Bu gece hodan çiçeğiz biz Kevser
Beden bulur bedenimizde keder



Gecenin küçük kırıntıları vurmuş yüzüne
Bir su berraklığı, yalınlık belki Kevser
Kavakları geçince bekle beni
Şöyle bir durup bakayım yüzündeki
Gece gündüz derin değişmeler denizine
Kevser bu savaşlar ne çok insanın yıkımı
Yılgıyı mutsuzluğu çoğaltıyor yüzünde
Kevser dur bekle ben yoruldum yıkıldım
Gözleri pars gözleri insanlar gördüm
Ürperip uzaklaştım boğuldum kaldım
Bağırasım geliyor sesim yırtıcı kuş sesi
Kimse yaşamın anlamından söz etmiyor
Kevser dur bekle, insanlık parıltısını yitirmiş
Dur bekle yeniden tutunalım insana
Kevser bu gök katları çiçeklere karışmış
Deniz denizce kokuyor, kavaklar ürperiyor,
Kevser bir gülümse, gülümseyişin ferahlatacak içimi
Üstüne üstüne gideceğim solan yıldızın
Kevser bölük pörçük acıları kaldır at
Geceyi arıt, buluttan buluta su taşı
Şöyle bir durup bakalım dünyaya
Başkasının acısı nasılsa yara sende



Yeni şeylere döneceğiz Kevser
Estetiğe, ekonomi politiğe, dilin ve paranın
Kullanılış biçimine. Oradan okuyacağız
Sağlıksız giden şeyleri Kevser
Bana temiz bir gömlek ver Kevser
Göğü götürdüler dışarı çıkmalıyım
Güneş gümüş bir kılıç üstümüzde
Dönelim çocukluğun bulutsuz göğüne
Göğe o kadar çok baktık ki
Çiçekler yığıp ölüm ayinine çevirdik
Pasajlardan baktık kuşlar uçuyor mu diye
Savrulan yaprakları kuş sandık Kevser
Neyim ben Kevser? Yıkılan anıtları
Görmeliyim. İnsanın derinliğini,
Göğün sevgisini, ağacın mucizesini,
Dalgın patikalara akarken hüzünlerin ısısı
Neyim ben Kevser? Görebilir miyim
İnsanın süregelen eşsiz yapıtlarını,
Bulutları çözen yağmuru, aşırma
Sarkıttığım kuyuyu. Görebilir miyim
Ne kaldıysa, ne kaldıysa çocukluktan



Ne kadar yaşarsak acıları günlere
Aylara bölelim bölelim
Kaçamayız kendimizden
Ağacın yapraklanmasından
Kuşların tarlalar üstünde uçmasından
Ne kadar yaşarsak hüzünleri günlere
Aylara bölelim bölelim
Ağır gök altında
Kibirsiz ve insanca
Islak tüyleri gündüzün, suyun kuğusu
Bir çiçek salgını yaz, bulutlar duru,
Günün çıkrığı değiştiriyor gökyüzünü
Başımı döndürüyor çite konan kuş
Gündüze karışan ışıktan tırpan
Uzaklara bakan bir çift göz
Aşkı değiştiriyor suyu ürperten çizgi
Başımı döndürüyor hüznün etkisi
Kırılan bir zaman belki ânın ağırlığı
Baktıkça sıkıyor ruhumu kımıldayan gök
Biliyorum ne kadar uzarsa yol
Beni aşan kıpır kıpır bir olgunluk



(Yol ile Ölüm) 
Yola dönüşen sen misin, güneşli
Sözcükler mi zeytin ağacından
Düşen yol kenarına
Ama dur akşamı dinle, küçük
Bir dere kavuşur denize
Yolcu çoban ateşlerine
Ölüm taşlı bir yol, uçuruma açılan
Patika, gidenlerden gelen yok, çoğu
Akşamı örtünmüş derin uykuda
Ölüm tek başına gidilen
Sis basmış göl
İki bulut altında
Ama dur, ölümsüzlüğe inanan
Bilge, topladığın alıçları yola
Savur, yol götürür İthaka’ya nasılsa
Ölüm duraksayan gölge
Bir hüzün salkımı
İki kaşın arasında



(Doğum Günü Kutlaması) 
Bana sormayın bilmem ki
Bir çiçeğin gümüş rengi vaktinden doğduğumu
Güneş karanfillerin içindeyken
Ve babam güvercinlere yem vermeye gitmeden
Mayısın yirmisinde
Bin dokuz yüz kırk yedi yılının
Toprak damı fırdolayı karanfil bir evde
O yüzden çiçekler doğumuma sebep
O yüzden gökyüzü zambak rengi
O sapsarı limonluğu geçince
Kara dut, incir ve nar ağaçları başlardı
Çocuk irkilmeleri içindeyken
O yüzden Akdeniz belleğimde bir tüfek patlaması
Gürültüyle yağan yağmur olarak kalmış
İşte oradayım yine
Havada çan çiçeklerinin kokusu
Bana sormayın bilmem ki
Bütün geceyi dolanan kalçası çıkık kadını
Toprak soyundan su gözlü
Parmak uçları ateşli
İşte bulut, işte bir çiçeğin vakti
Bir çiçeğin gümüş rengi
Vaktinden doğdum ben
Silmeye çalışma çıkmıyor Kevser
Çocukluk lekelerini



Ezra Pound Eliot Paz Rene Char
Hâlâ başucumdasınız, oturmuşuz
Yirminci yüzyılın eşiğine
Ay gümüşten ışığını yakıyor hâlâ
Geniş kalçasıyla güneş yürüdüğümüz denizde
Isısını veriyor görülmeyen biçimde
Dünya hâlâ tahıl yüklü bir gemi,
Kan denizine açılıyor sömürge valileri.
Av köpeklerinden ürperiyor,
Akşam alacasında dağ gölleri.
Ezra Pound Eliot Paz Rene Char
Hâlâ suyu yönetiyor yeryüzü tüccarı
Dipte, taa derinde uğultusu dalgaların
Bunalıyor derya içinde
Yeşil yeşilliğini yitiriyor, kuş kanadını,
Açgözlü zorbanın yalpası başımızda.
Zamanın gürültüsü bastırıyor
Tutkulu ağzı.
Ezra Pound Eliot Paz Rene Char
Buradasınız değil mi yanı başımda hâlâ? 
Gümüşten ağzımla denizi kazıdım,
Parçaladım su yüzeyini, yıldız sözcükleri,
Bekliyorum hâlâ gelecek yolcuyu,
Tutuşturacak olan orman ateşini.



Kıstırılan insanın sıkıntısını almalıyım yanıma,
İçbükey yalnızlığımı, kapıdan sızan ışığı,
Öyle apansız olmalı gitmem
Öyle çok yaraladı ki beni dünya
Bütün rezillikleri bırakıp gitmeliyim
Deniz içini çeker bende, kuşlar dalgın uçar,
Günden güne kof benliğini yükler hücrelerime
Ayak diretip insanca olan her duruşa
Bu şiiri yazdıran zorba.
İşte bu yüzden çekip gitmeliyim
Böylesi daha iyi. Yavaş yavaş
Yaprağı kemiren bir tırtıla dönmekten.
Kalırsa birkaç dize benden
Geçip gider içimden bir orman
İnsanî sözcükleri ver bana Kevser,
Suyun meraklı dilini, ışığın gölgeye düşen elini,
Annem öleli bir yıl oldu, oturduğu kanepedeki
Boşluğu ver. Bu nobran bu pörsük dünya
Avlamadan beni çekip gitmeliyim



(Su Kantosu) 
Bir çiçeği önüne katıp götüren su
Bulvarları caddeleri sokakları ıslatan
Nisan yağmurunu giyinmiş yumuşak başlı su.
Işıkları yaktım, deniz kabuklarından kolyeler yaptım,
Böyle bakma bana Kevser, sus,
Geceyi dinle, geliyor külü ite ite su.
Bir vakit patikaları dolaşır ıslak saçlarını
Kurutursun rüzgârda yabanıl saf uçarı su
Bir şey söyleyecek değilim sana
Bugün kenti dolaşırsın ite ite bir çiçeği
Yarın kavuşursun güneşli denize
Biliyorsun işte, köpekleri önde küle çevirdiler
Defne ormanını, tek anahtarını yitirdiler
Denizin, sabah öğle akşam gece
Can çekişiyor ışık ve gölge.
Öyle çok sevdik ki sürüler halinde uçan kuşları
Ak toprak üzerine serildiler.
Sus, geceyi dinle Kevser
Kayın ağaçlarını geçip geliyor
Ruhumun tanığı su
Dağların dumanını, pasajların inceliğini
Bir kılıçla değiştirdiler Kevser,
Denizler kül ormanlar beyaz kâğıt.
Birazdan bütün kiri pası sökecek su
Deniz yıldızlarından boşanacak su



(İskandil) 
Bir kök olacağım bu denize kalın bir kök
Benden sonra da sürecek filizlerim
Benden sonra da yıldız olacak gökyüzüne
Deniz çiçeklerinin derinliği gözlerin
Bir kök olacağım bu denize kalın bir kök
Öylece akıp gidecek avuçlarımdan günler
Öylece yatacağım suların ağırlığı altında
Çocukların derin uykularına karışacağım
Bir kök olacağım yıkılmışa kalın bir kök..
Beyaza yürüyen su, kanat takan su..
Budur nihayet gök çatının maviliği..
Benden sonra da yağacak ikindi yağmuru
Sonra kartalların çekilmesini bekleyeceğim,
Nihayet ince bir su tadıyla akacağım,
Her kökten her dilden her ırmaktan..
Benden sonra da olacak gözlerim iskandil



Ne zaman can alıcı sözcüğü bulsam
Benim o kılıç yüzü kendine dönük kırılgan
Benim o bahçede sessizce dolaşan kaplan
Benim o denize açılan zakkum ağacı
Dolaştım geldim sonsuzluğu senin için
Ey insanoğlu, ey ufkumuzu kuşatan uğultu! 
Buldum, buldum can alıcı sözcüğü
Av partisi sonunda ansızın düello
Ne zaman dünyanın kırlarını dolaşsam
Benim o av partisindeki av
Benim o cenazeye gönderilen çelenk
Benim o öykünün sonunda patlayan tüfenk
Sonunda patika olacağım yabanıl çiçeklere
Benim o göz göz bakan dünyaya
Benim o gürül gürül akan su
Benim o rüzgârın artığı çocukların uykusu



(Beyrut Beyrut) 
-Reha Mağden’in anısına
Bu acı çekmiş gök, bu acı toprak
Bu hızlı hızlı büyüyen ot
Sulardan kurtulmuş bu yıldız
Temmuz’da öldürülen çocuklar için
Barışı görmeden sana geldim Beyrut
Yıkıntılar altında kalan çocuk gözleri için
Sana geldim bakışları kılıç ölüler adına
Sokakları, ağaçları düş gören Beyrut
Delik deşik gökyüzünü değiştirmek için
Sana buğdayın renklerini getirdim Beyrut
Sana geldim kulaklarımda uçakların uğultusu
Sana geldim ey ‘şiddetin uzun yüzyılı’
Sana geldim sokakları kuş dolu Beyrut
Konya ovasından başak çektim getirdim
Adonis’ten tazelenen rüzgâr
Temmuz’da öldürülen çocuklar için
Temmuz 2006



(Ey Beyrut) 
Ben de yıkıntılarından oldum ey Beyrut
Ben de yıkıntılarından doğdum ey Beyrut
Duvarlarının altında kanlı gömleklerine anıt
Sokaklarının cinnetine geçit oldum Beyrut
Ben de Pars kapısında oldum Beyrut
Ben de denizin yapıtlarından doğdum Beyrut
Kapılar kapandığında yüzüne Beyrut
Çılgın şafağına kardeş oldum Beyrut
Ben de Feyruz’un sesi oldum Beyrut
Düşünü kurdum yıkıntılardan doğacak kuşun
Düşünü kurdum denize açılan kapıların
Düşünü kurdum yıldızlı gecelerin
Düşünü kurdum caddeler boyunca barışın
Ben de Feyruz’un sesi oldum Beyrut
Terk etmedim seni bulvarların asfalt kokusu
Terk etmedim seni duvarlardan fışkıran ot
Terk etmedim seni ağaçları yakılmış Beyrut
Ağustos 2006



Denizler evler ey! Her keresinde
Mumla aradığım ay tabaklarda uykulu
Ay tabaklarda.. Zeytin ağaçları sökülmüş
Çocuklar geceler boyu dipsiz kuyu
Sonra gider çocukları öldürülmüş annelere
oğul olurum
Ey Beyrut! Öğrenci çantaları, kırık oyuncaklar..
Elimi yüzüme kapatırım
Yüzüme kapanan kapılar karanlık
Bir ölçek daha koyun gökyüzünün
Daha uzun daha güzel olsun izi
Arkamda çocuklar kuşlar arkadaşlar ey! 
Önüm Fenike denizi
2006



Kudüs’te yağmura açarlar çocuklar pencerelerini
Yağmur kız kardeşidir evlerinin
Çocuklar kuşlar kadınlar ey! 
Yağmura çıkarlar caddeler boyu
Kudüs’te leylaklar açar fısıltılarla
Kadınlar fısıltıyla konuşur çarşılarda
Yağmurlar olur kısa sesi kadınların
Sonra iyi kocaları gök sıkıntı
Kudüs’te yağmura açarlar kadınlar pencerelerini
Yağmur taş duvarların ipek serinliği
Yağmur gülümseyişi yaz göklerinin
Kudüs halkı yağmurun uzun gözü
Kudüs’te çatılarda güvercinler olur
Yağmur yüzlü çocuklardır onlar
Terk edilmiş semtlere doğru uçarlar
Sonra uzun uzun göğün komşuluğu



Yitirdim
Soluk aldığım büyük çatıyı
Kuşun kanadığı ağaçtan göğü
Otu yıldızı tozu denizi çiçeği
Çitle çevrilmiş sabahın kollarında
Hiçbiri yok artık sonsuzluk denizinde
Kuşlar kendi gürültülerine uyanmıyor
Ağaçlar bakabilmek için denize
Tırmanmıyor tepelere. Rüzgâr
Omuz omuza değil kara gürgenle
Yitirdim
Boş benliğimi. – Bu iyi oldu işte! –
Denizin serinliği gölden
Daha çok, göl uzakta kaldı,
‘Kimse kamış olmayı düşlemiyor göllerde’
Güneş parlıyor gümüş renginde



Öyle derinlere cam kırığı mavisi denize
Öyle derinlere içinde boğulduğum keder nehirlerine
Öyle derinlere içinde boğulduğum ezik gözlerine
Öyle derinlere eski kulelerin gölgelerine
Öyle derinlere yağmurun sonsuzluk ülkesine
Öyle derinlere ormanın kokusuna alevine
Öyle derinlere denizin anahtarını yitirdiğim yere
Öyle derinlere gök gürültüsünün can çekişmesine
Öyle derinlere kumun çöle söylediklerine
Öyle derinlere kayanın yalnızlık kalesine
Öyle derinlere yaban kazlarının indiği suların eşiklerine
Öyle derinlere dünyasal kulübenin arka bahçesine
Öyle derinlere çatının direğine düşen güneşe
Öyle derinlere ruhumun yıkandığı çisentilere
Öyle derinlere kırk canım olup kırkının inceliklerine
Öyle derinlere kar yağan nilüferlere
Öyle derinlere ‘iyi geceler’ diyen sümbüllere
Öyle derinlere unutkan belleğin köklerine
Öyle derinlere dağların dumanlı kömürüne
Öyle derinlere tozlu ağaçların yürüyüşlerine
Öyle derinlere kıyısız gemilerin serenlerine
Öyle derinlere rüzgârın biçtiği kuş gölgelerine
Öyle derinlere çın çın yalnızlık sirenlerine
Öyle derinlere dere yatağına usulca düşen gözlere
Öyle derinlere gözyaşı çelenklerine
Öyle derinlere bir melodinin tam merkezine
Öyle derinlere kuşlarla dolu sokakların ikindilerine
Öyle derinlere doludizgin korna seslerine
Öyle derinlere küllerinden doğan sözcükler denizine
Gömün beni gömün beni taşın yüreğine



(Mersin’de Eski Bir Sokakta) 
Kanıyorum,
Kanayıp duruyorum Mersin’de eski bir sokakta,
Duvarlarında mor çiçek salkımları olan,
Denize inen bir sokakta,
Yağmurdan sonra,
Bakıp dolaştığım sokakta.
Ne arıyorum bu sokakta? 
Belki yitirilmiş şeyleri yıllar boyunca.
Elimde Suriye’den getirilmiş kokulu bir tespih,
Kaldırıma çıkarılmış masaya oturuyorum,
‘Ne içersiniz’ diyor kahveci ‘Çay’ diyorum.
Deniz derinlere çekiyor beni.
Ruhum kanıyor gelmeyeceğini bildiğimden,
Arka bahçeden Akdenizli çocukluğumun.
Bir kuş havalanıyor su birikintilerinden,
Denize doğru uçuyor,
Bakıyorum ardından hüznüm dağılıyor,
Güneş sünepe bir bulutu aralıyor.
Yanımdaki masaya bir genç kız oturuyor,
On yedi on sekiz yaşlarında.
‘Ne çıkar’ diyorum kendi kendime,
‘Güneşli bir ikindi değil mi yaşlılık da? ’



Neyi ölçüyorum? 
Bir derinlik değil miyim denize ben? 
Bir ağaç değil miyim düz ovada? 
Bir kuyu değil miyim susamışa ben? 
Bir göl değil miyim balıkçıya ben? 
Bir orman değil miyim avcıya ben? 
Bir halk değil miyim mermerleri yontan? 
Bir kırlangıç değil miyim göğü ölçen? 
Bir ışık değil miyim karanlıkta kalmışa? 
Bir gölge değil miyim yanmışa ben? 
Bir kuş değil miyim denize kavuşan? 
Bir anahtar değil miyim çözümsüzlüğe ben? 
Bir şair değil miyim Cenk’siz kalmış şiire ben? 
Bir terazi değil miyim gül alıp satana ben? 
Bir yağmur değil miyim bitkilere ben? 
Bir türkü değil miyim Yenice Yolları’na düşen? 
Bir sevgili değil miyim gözleri deniz hareli? 
Bir çocuk değil miyim Filistin’de öldürülen? 
Bir Pars değil miyim kendi kendime ben? 
Bir taş değil miyim Sinan’ın Deniz’in elinde? 
Bir çatal yürek değil miyim tenha dünyada? 
Neyi ölçüyorum? 
Ben değil miyim tepeleri aşan Kevser? 
Ben değil miyim bu derinlik bu aşk? 
Ben değil miyim bu pek rüzgâr?



Oturmak için deniz kıyısını seçiyorum
Bugün yağmur yağmıyor nedense
Bir yağsa ferahlayacak içim
Belki kokusunu verecek otlar da
Hiçbiri olmuyor ama, acısıyla kalıyorum
Bileklerini kesen genç kızın
Kim bilir nasıl da umarsız kalmış
Yok anlaşılan denize açılan kapısı
O kadar sıkıldım ki o kadar olur işte
Söyleyin kim hayat verir bize
Bilsem kanat takıp uçacağım
Bulutları değiştiren güneşe
Kıyıda oturmuş bunları düşünüyorum
İstediğimin hiçbiri olmuyor ama
Başkasının acısı kül ediyor ruhumu
Bileğimde sızlıyor dile gelen dünya



bir ağaç çürüyor ayakta
denize karşı yapayalnız
dökülmüş yaprakları yaz ortasında
derine düşen darmadağın anıların
son türküsünü söylüyor
dalın uzantısı olmuş
sonbahar biçiminde bir kuş
türküsünü dinliyor ağacın
burda bu deniz kıyısında
ağaç kuş bir de ben
bir de çürüyen kökün kederli sesi
oluyoruz dünyayla haşır neşir
aydınlanıyor yüzlerimiz,
hüznün dalgalarıymış deniz
yerini buluyor çürüyen ağaç
kuşta denizde bende



bitmiş bir sevdanın neresindeyim
aşk nerede bitiyor nerede başlıyor ayrılık
bakıyorum göremiyorum
gözlerinin yitirdiğim anısındayım
ferah bir günün içinden geçiyorum
elimde akarsuya benzeyen çakıl taşları
solda güle oynaşa çocuklar gidiyor
sağda düşlerimi bölen duvarlar
yürüyorum kederle yan yana
içimde kırgın bir çocuğun kederi
eve dönüp yazıyorum bu şiiri
yeniden yeniden yazıyorum
biten bir aşkın kırgınlığıyla
biten bir dizenin kafıyesi oluyorum
sesim bir vakit geri dönüyor
akraba veda şiirlerinden
sesim git gide gömülüyor akşama
akşam nerede başlıyor, nerede
bitiyor, düşe kalka öğreniyorum
yeniden yazıyorum bu şiiri
içimde çoğalan nâzım kederi



baktım ki uyuyorsun akşam vakti
ne sevdalar unutulmuş ne anılar
seçiliyor yağmurlu bir gün
buğulu bir pencere camı
göğe açılan kapılar, seçiliyor
günün birinde inceliklerini yitiren
nobran şehir uzaktan çok uzaktan
yağmurlar yağmurlar yağmurlar
esmer çıplak ayaklı yağmurlar
yağmurların sesiyle uyuyorsun
kuşların uykusu belki hepsi
uykularını toplasam bir gün
birkaç uykusuza dağıtsam
uzar mı ömrün bir terliğin
ömrü gibi
baktım ki seçilmiyor yüzünde acı
usulca üstünü geceyle örtüyorum.



olanca sesindeki gürlük 
yankılanır kara dağlarda 
eskiten ne var orada gökyüzünü 
gövdemden gövdene dağılırken kimya 
senin melez düşlerine karışır 
ben yaprak silkelerken avluda 
güneş, ah kara güneş duvarları dolanır 
suyun taştaki nakış izini 
rüzgârın sürüklediği gövdeni 
hırsından sütleri akan gövdeni 
rüzgâr bağışlıyor boşluğa o dem 
ikimiz de yuvarlanıyoruz nasıl olsa 
ağzımız gözlerimiz azar azar eskiyor 
ormanın ağzı, ağaçların ışıkları 
ve yuvarlandığımız boşluk 
eskiyor taşı yontan rüzgâr gibi 
suyun bilgisi beni alıkoyuyor 
kuyunun başında 
geçiyorsun kalbini yakarak yanımdan 
gövden titriyor, kim bilir yaralısın 
ırmak boyu kuşlardan 
gün gölgelenmiş alnını yaratıyor 
alnındaki hayal meyal görüntüleri 
ağacın yaprakları arasından geçen 
olanca ışığıyla 
açılıp saçılıyor güneşin aynası 
iri yapraklarda ve omuzlarında 
görüntüsü ışıktan bir çağlayan 
ırmağın ötesinde onca 
güneş ışığıyla yıkıyor utancını 
ağır dakikaların son anında 
gövdenin telkârı kıvrımlarına 
su ve taş gölgeliri düşüyor 
kırık testilere dolan 
gün uzuyor portakal renginde 
çiçek köpükleri, erinç ve zekâ 
kışkırtıyor yeniden soyunuk kasırgaları 
gövdenin beyazlığında 
onca ırmağın uzağında 
kasımpatıların ve gelinciklerin ısrarıyla 
bir kere daha nergisler gözlerinde 
gün zarif boynunda 
ağaçların gölgeleri suda 
geçiyorsun akşamın kapısından 
karanfilin moru nazlı nazlı akarken 
düğümlenmiş haz nesnelerine 
suyun ve taşın söylentileri 
rüzgârın fısıltıları 
ve her çınıltı seni konuşuyor 
her suskunluk anında 
sonsuzluk maşrapasına dolan güzelliğini 
akşamın ardından kuşlar 
ve bir araba geçiyor gürültüyle 
ışıkları yanıyor bir bir evlerin 
biçimleri renkleri değişiyor 
olanca müziğiyle gece böceklerinin 
geçiyorsun karanlığı ışık demetiyle 
gövdenin yasemini doğrulmuş yeniden 
uçuruma çağırıyor yeniden 
uçuruma çağırıyor sarmaşığı



çatal kaşık sesi sonra çığlığı
bir umutsuzluğa girerken dünyanın
dışarda kar saati kırılgan ipek gibi
keder var odalarda keder var
oysaki bir sürahinin dolu duruşu var
annelerin yaslı duruşu var
kuşlardan haber var sonra
ten nenni ten na
turnaların birlikte uçuşunun güzelliği var
dayım öldü trenlerin göğe doğru uçuşu var
o gün uzun uzun yas bulutu yağdı
o gün beyaza kesti bütün şiirlerim
ellerim gözlerim onardı geceyi
sabaha kadar beklettiler ölüyü
sonra yıkadılar kefenlediler
uçtu gitti dayım güzel ne güzel
öyle ki birazdan beni kucaklayacak sanki
yan yana getirilmemiş kuşlar var
dayımla aramda
bir gül var yediveren
aysız gecelerin demiryolu çiçekleri
istasyonlar var gurbet yüklü
yoksulluklar var sevgili onat
“yoksulluklardan bir devrim bile yapılabilir
ama hiçbir şey
hiçbir şey yapılamaz ayrılıklardan”
dayımdı yoksulluklardan karanfil çıkaran
oydu yoksullukları şu kadarcık kılan
bir mucizeydi belki dayım
başkalarının hayatını yaşayan
kuşlar göç etmekten vazgeçmeyecekler mi
derdi dayım
gölgesiydi bayram giysilerimin
ne yapsam hoş görüşlerdi
kürdilî şarkılardı, tebriklerdi
yıllardır hep böyleydi çocuklara
ten nenni ten na
eşyaya dokunsa eşya yanımızda
kutlu bir türküydü
dayım farkındaydı ellerini uzatsa
bir kuş öterdi ellerinin uzantısında
bir kuş vazgeçmeyen göç etmekten
paul klee yapmış mıydı resmini
mavi bir atın üstünde dörtnala
giderken dünyaya ölüm süvarisi
bakarlar bakarlar da göremezler
ne kuşu ne atı ne süvariyi
yabancıdırlar yalnız ve çaresiz
dayım olsa görürdü gündoğumunun ötesini
kışta yazda baharda
dayımla aramda yalnız atlılar var
atlılar ölüm yükü
otların ötesine geçemiyoruz bir türlü
ben çocuktum sarışınlık taşırdım
bir rüzgârın terkisinde
sonra dayım öldü göğü gördüm
kanadım uğrun uğrun sevda sözcükleriyle
göğü gördüm, ağacı – utançtan terlemeyi
öğrendim yokluğunda dayımın 
sapsarı bir bozkır çiçeğinin yanında



benim işte evimizin önündeki salkımsöğüt
benim işte mahalledeki kör çeşme
şakayık benim gül ben
yakamı bırakmıyor gideyim
göğün ilkyazı, bir de kavuşamadığım
deniz, denizin gök gözleri
uzadıkça uzuyor mutsuzluğum
koşup yetişemiyorum trenler uçaklar
otobüs durakları elektrik faturası
telefon borcu, kuru bir yaprağım
ben, bitkin yığılıyorum bulvarlara
bulvarların korkunç yontusuyum
kuş biçimini alıyorum, taş
bir türlü kavuşmak istediklerime
kavuşamıyorum, pırıl pırıl bir piyano,
plaklar eski plaklar, yolculuklar
sonra karpuz yüklü bir kamyonla,
sarhoş gemisiyle rimbaud'nun
uzadıkça uzuyor mutsuzluğum
yaşım hızla elli beşe varıyor
ne yapsam başka bir şehre mi gitsem
nereye gidersem gideyim yakamı
bırakmıyor iç sıkıntısı, yalnızlık 
duygusu, bir de gözleri zümrüt ayrılık



anladım aramalıyım gökyüzünün fıskiyesini
gülleri ve gökkuşağını bulmak için
unutulmuş viranelerinde göğün
yakılıp yıkılmış köyler bulmalıyım
ağlamaya hazır yeni doğmuş çocuklar
hoyrat savaşın ölüleri arasında
acıdan yapılmış çiçekler
saf beyaz çiçekler
çoğalan çiçekler
boynu bükük çiçekler
dağ sularıyla açan yabanıl çiçekler
kurşun yanığı çiçekler
gözyaşlarından yas uçuran çiçekler
aramalıyım ay ışığında
gölgelerin giysileri içinde
okyanusta bir kayık olduğumu biliyorum
kayığın gökyüzüne değen sesi olduğumu
aramalıyım bulurum nasılsa
kimselerin aramadığı şeyi
uyruğu ipek ve maden olan yeryüzünde
tuzu ve tohumu
buğdayı ve meyan şerbetini çarşılarda
gül üzümünü soylu toprağımda
anladım bu dünyada varolduğumu
yapraktaki ağacı, sudaki balığı
kuştaki gökyüzünü, arınık çığlığımı,
bir fide götürmeliyim bu yüzden 
hiç susmayan rüzgârın çanını dere yataklarından
gökyüzünün çimenini 
gece çocuklarına 
anladım ki arınmalıyım bu yaz
düşlerimde bile olsa
toplamak için paramparça olmuş
köklerimi toprağın altında
anladım ki arınmalıyım bu yaz
bulmak için güneş taşını
denizin derinlerinde, deniz ve gök
kırılmış bir ışıkta birleştiğinde
anladım gökyüzünün çayırına bakarak
gezegene ve ıssız yıldızlara
kaldırımlara istasyonlara su yollarına
bir gölgede bir bahçede gül ışığına
ay ışığında soluklanan geceye, samanyoluna
bakarak anladım çocukları
peki şimdi ben neredeyim sonsuzluk denizinde
yıldızlar nerede, güneş nerede
ama işte biliyorum ki
kentin karabasanı üzerimde
gölgeyi giyindim, kara yakılar süründüm
sana geldim cırcırböceği
bürünüp dünyanın o güzel biçimlerine
sana geldim döşeğimden doğrulup
gökyüzünün sonsuz fıskiyesi
al beni de koynuna
uçurumlarına, gök kıyılarına,
yirminci yüzyıldan kara yıllardan geldim
durgun bir ırmaktım önceleri
akasyalardan iğdelerden geldim
nasılsa bulurum seni
ey gökyüzünün rezil çiçeği



mevsimler uzar saatler kısalır
hayat gülde gülün tekrarı
güz vakti miydi belki öyleydi
gülde gülün sesi
suda testilerin sesi
eylül sonu uzun yağmurların sesi
her dem taze
burnumun direğini sızlatan hasretin sesi
gökyakut sevdanın sesi
derbentlerden gelen turnaların sesi
seni öyle çok sevmiştim ki yurdum
biraz keder biraz acı
verdinse de bana hâlâ sızlar
hasretinle burnumun direği
haydi gelsin nalbantların sesi
naz katılır makamlara 
gül dökülür çarşılara
yaşanır çılgın curcunanın ucunda
türk kürt gürcü laz süryani
gül alıp vermişiz
türkülerimiz benzer, göğümüz aynı
içimizi pırıl pırıl yapan
cana can katan uzun yağmurlar
kıtlıklar tufanlar görmüşüz
mezopotamya ovasında
hayat gülde gülün tekrarıdır
narda nar şerbetinin tekrarı
erbil ovasında hurmanın tekrarı
gök çatıda uçuşan
ipek mendillerin tekrarı
hasretini göstermiş sarıya güz
güzü kıskanmış gülün tekrarı
haydi gelsin, demdir
gelmesini istediğin şey
leyla gamıyla gelsin mecnun
nalburlar inceltirken göğü
gülünü dererken has bahçe
yeşil limonlar arasında
güneydeyim serserilik yaşımda
topuklarımdan dertli türküler akıyor
gündüzü, akşamı, göğü ilişkilendiren
yaz şarkılarıyla
erken yaz güllerinde gülün tekrarı
güllerde sensin gülün tekrarı
hayat gülün kuşta tekrarıdır
urfa'da taşın ovada tekrarı
ay girerken buluta
gel bir arzuhalciye gidelim
gülün yazdıralım taştaki tekrarını
yazın güzdeki tekrarını
mağaranın evdeki tekrarını
ağıdımız derbentleri aşarken
peki kime anlatalım halimizi
biliyorum artık çok geç
biliyorum henüz çok erken
seste sessizliğin tekrarı
künyemize düşüldü acı
zalim avcılar bile dokunmaz
mevsimler uzar günler kısalır
hayat gülde gülün tekrarıdır.



kar, kar gibi yağıyor ince ince 
ipek gibi kar yağıyor özlenen 
kar yağıyor haydar'ın şiirlerine 
kederine yağıyor nâzım'ın 
yüzüncü yaş gününü kutluyorum 
kar altında kalıyor hasreti 
kar yağıyor günlerce gecelerce 
durmaksızın yağıyor kar kar 
gökyüzüne bakıyorum, kar nerede 
başlıyor, nerede bitiyor kar kederi 
ağaçların dalları karla yüklü 
kara bir kedi geçiyor sokaktan 
kar yağıyor ipekten inceliği 
kar yağarken beresi kaşında 
bir kız geçiyor sokağı 
keyifle seyrediyorum, uçuşuyor 
beresinin altında güzelliği 
kar yağıyor sürekli ve aydınlık 
ıssızlığı geçen kar sesidir geceden 
kar yağıyor ipeksi ve inceden 
kocaman boşlukta durmaksızın büyüyor 
yüreğime dolan kar kederi 
kar yağıyor ruhum kardır benim 
ince ince yağıyor geceden beri 
kardır nâzımı'ın bütün sözcükleri 
yüzüncü yaş gününü şiiriyle kutluyorum 
odama doluyor nâzım kederi



El ayak çekilince Kevser haber ve 
Damı aktardım su oluklarını açtım 
bölündüm yırtıldım tükendim 
Hiçbir şey senden sonra güzel değil 
Ne su damlacıklarını kovalayan su kuşu 
Ne ayaklarını sarkıttığın deniz
Kevser beni affet çok çok affedersin 
Öyle birdenbire parlamazdım 
Öfkemi toplayıp bölen biriydim 
Nasıl olduysa oldu çok affedersin
Kevser dur geliyorum elimde kara güller 
Ağzımda Ezra Pound çiçeği 
Topladım kuşların yıkanmış sesini 
Bölündüm yırtıldım tükendim 
Kötü alışkanlıklarımı terk ettim
Kevser beni topla beni adam et 
Birdenbire bir yağmur bozguna uğratabilir 
Damı ve su oluklarını birdenbire 
Evleri yadırgarım evlere giremem 
Kevser çabuk ol sakallarım uzamadan 
Geceyi gündüzü uzun uzun bölelim



beyaz bir kuğu görüyorum denizin üstünde
beyaz bir kuğu görüyorum denizin üstünde
iki kere tekrarlıyorum bu dizeyi
sürüsünden ayrılmış yalnız bir kuğu
boynun geliyor aklıma her nedense
boynunun eğri kuğusu gelincik tarlaları içinde
boynunun uzun kuğusu hüzün içinde
boynunu kalabalık bir caddede
ansızın bir bulup bir yitiriyorum
beyaz bir kuğu görüyorum denizin üstünde
güneşli bir şarkı gibi duruyor
eğik boynu masum
yumuşacık bir ışık tanesi gibi
boynunun kuğusu gibi senin
bakıyorum koca denizde bir nokta
fır dönüyor üstünde martılar
bir gümüşbalığı geçiyor yanından
denizin aynasında şaşkın mutlu
boynunun biçimini alıyor
adını 'deniz aldatan' koyuyorum



küller hâlâ yanıyor yüreğimde 
kar içindeki yangın bu 
bir testi dolusu suyun yangını 
dolu bardağın çıplak ağacın 
sarışın çocukların kar yangını 
kar altında kalan başağın yangını 
bir ucu tutuşan şarkının yangını 
taşduvarların yangını 
içimize düşen güllerin yangını 
bahar ağacının yangını 
düş dolu gözlerin yangını 
sesin içindeki sessizliğin yangını 
çok eski rayların yangını
doğuya giden bir trendeyim 
ovada tek tük çıplak ağaçlar 
yanımdasın ak boynun upuzun 
hızla geçiyor ağaçlar ve boynun 
boynunun upuzun kar yangını 
bir ırmaktan alıyor güzelliğini 
boynun ıssız modigliani boynu



memet fuat'a
işte canımablam bir leylek uçuyor
bir leylek denizin üstünden
değiyor kanadı seher vakti
denize, kanadında nâzım kederi
seher vakti denize bakıyorum
kederliyim canımablam, bir kuş
boynunu uzatıyor balkon demirinden
değiyor kanadı nâzım kederine
bir de senin kederine güzelablam
yanıyor yüzüm ve kirpiğimin ucu
sürüyor bu bendeki kerem kederi
eksilmeden sürüyor canımablam
kederle seyrediyorum ağ onaran
balıkçıları, kürek çekenleri, bisikletle
geçen işçileri, bilirsin çalışan
insanları işte, yalın ve sade
bugün de okuyorum 'saat 21,22
şiirleri'ni, ağaçta kuş oluyorum
kuşta ağaç, bulutlar yine
geçiyor canımablam, kış bu sefer
ağır geçiyor ve üşüterek sokak
çocuklarını soğuk rüzgâr
-lar-la
sürüyor bu bendeki nâzım kederi
artarak sürüyor canımablam
buluyorum fakat yitirdiğim umudu
bir leyleğin uçuşunda, bir kuşun
bakışında, çiçeklenen bir badem ağacında
seher vakti yaprağa dönüyorum



Isınan toprak, göğün ormanı, ormanın 
kışları, yıldızlar ve ay, gümüş pullu 
balıklar, hepsi ama hepsi yan sokakta 
oturan, kırık kaldırım taşlarını geçip 
denize yürüyen gövdenle barışık. 
Biliyorsun, gölgeler var oluşun ya da 
kayboluşun tersi ve yüzü.
                                         Uzaktan 
ardıçkuşu ruhunu dinliyor. Acı, ruhunda 
dinleniyor. Bıçkınlanmış dalın ya da 
insanın düşüşü ya da kurtuluşun 
tükenişi örene çeviriyor denizi.
Oturduğun yerden doğruluyorsun. Senden 
önde yürüyor ruhun toprağa taşlara.



Yüzünü bana döndür 
Böyle bakışımın nedenini sorma 
Uzun tümceler ezberletirim sana 
Kalın kitaplar getiririm o zaman 
Dakikalar tükenir. Birazdan 
Bir ömür tamamlanır 
Yaşanır olur yaklaşan ayrılıklar 
Otobüs şöyle bir sarsılır da 
Yaslanır birden 
Sevgilimin gurbet aklına
Bir su olur giderim 
Gittiğim yerlerden alır 
Esmerliğini yüzüm 
Emekçilerin yaşamına karışırım sonra 
Ter kokar gömleklerim
Bu bitmez yolculukta 
Camdan bakarak 
Görkemli, aşılmış mı bilemem 
Akşamları gerginleşen dağlar görürüm 
Uzun bir 
- Ah... 
Gibi 
Düşersin aklıma
Yolcular bir bir uyur 
Bırakıp bu dünyayı giderler 
Yedeğimdeki sevdalar uyanır 
Kavga aşk olur bana 
Ömür bitmez yol bitmeyince 
Bir ezgi çalınır 
Sazın ucu gökyüzünü kanatır şimdi



Başı ağrıyınca gökdelenlerin
Eğilip almazlar
Eczaneden bir kutu aspirin
İşte sis o zaman iner kente



göğü unut
tek başına ölmüş bir karanlık ol
banliyö trenlerinin camından bakan yenilgi gibi
bak, denizi nasıl denetliyor martılar
uzaklaşıp git, kendinde eri, çözül
değil mi ki orda yoktun.
gemi enkazlarının dibindeki katranla hesaplaş
limandaki halatların arasına sıkışmış yengeç gibi 
çaresizliği incele, bir sonuca var yalnızlığından 
hani ilk rüzgârla düşen yapraklar vardır 
onlara oy ver, yaşamıyor olmayı seç 
değil mi ki söylemedin.
çalışkanlığın haritasını çizen karıncaları gözet
ağaçlara koş, köklere yalvar
kiminse kumdaki ayak izleri, onu bul, tartış
takip edilen bir pars gibi
geceyle arandaki boşluğu ölç
değil mi ki göremedin.



Dağa çizilmiş resimdir 
Bir çocuğun babası olmak 
Yakından bakınca anlaşılmaz 
Uzaktan belli eder kendini. 
Taşrada yalnız yaşamaktır 
Bir çocuğun babası olmak 
Atlarla çarşıya girince köylüler 
Upuzun bir turna katarı 
Sonbaharın altını çizer. 
Radyoda uygun bir istasyon aramak 
Aynanın önünde yılların tortusunu taramak 
Hep aynı dalda açmaktan yorulmak 
Başka nedir, bir çocugun babası olmak? 
Gülün ilkesidir vaktinde solmak.



Sen ey yaşlanıp da ölmeyen 
gök yıldızların varlığınca geniş;  
güneşin her günkü eğlencesi bu, 
bulut gemilerini sularına üflemiş.
Sen ey yaşlanıp da ölmeyen gök
masmavi düğümünden çözersin sonsuzluğu, 
ışıklı rüzgârlar estirirsin yıldızlarından
içimizin en kuytu yerine dokunduğu.



sessizce iniyor mermer merdivenler
dolunay var minarenin arkasında
tıka basa bulut dolu ağaçlar
ne anlama geldiğini kimse bilmiyor bunun
yol üstünde unutulmuş yolculukların,
ayak seslerini biriktiren çocukların,
gecenin ne anlama geldiğini kimse bilmiyor.
zamana ekliyor kendini
herkes, ağlıyor



her taş yürümek istiyor, baksana 
anımsamak istiyor kül, ateşin başlangıcını 
yeşermek istiyor kan, gecenin kollarında 
gülmek istiyor ölüler, baksana. 
eşilmiş toprak, bulunmuş tohum, küf 
kim anlatabilir ki hüznün mesafesini 
dağ öyle durmuşsa, bir bildiği olmalı 
bir bildiği olmalı, deniz çıldırmışsa 
şu yalnızlık, şu aşk, şu ölüm 
geceyi deliyor kuşun soluğu, baksana



Seni tanıdığımda
Med zamanıydı, kanat alıştırıyordu ay
Bakışlarının kardeşi, zümrüt toprak
Çaresizliğin sesini tanımlıyordu saatin
Sana yakışan da buydu
Ve bana, umutsuzca biliyorduk
Uzun yağmurlardan sonraydı
Seni tanıdığımda
Öğle vakti çıkabilirdik kırlara
Yeşerebilirdi bileklerimiz, gözlerimizde
Çiçekler açabilirdi, kalsak biraz daha
Çekirgeler fışkırabilirdi saçlarımızdan kelebekler
Sonunda karışıp gidebilirdik otlara ve kuşlara.
Apansız bulutlar, ışıklı hüzün çiçekleri
Yoldan geçen bir avcının çantasından
Dökülür gibiydi sesin
Seni tanıdığımda
Uzaktaydı kent yasalar, plastik dünya
Bilinçli unutkanlıklar uzaktaydı.
Yağmurun tanığıydın, şu ellerinle
Şimşeği yuvasına zorluyordun
Seni tanıdığımda
Gülümsüyordun



alo santral
bana otel müdürünü bağlayın lütfen
şu liman tablosunu kaldırsınlar hemen
odamın duvarından
ben ne zaman binmek istesem o gemilere
sessizce kaçmak istesem acının adalarından
biliyorum bütün martılar maviyi ağlar
bir yağmur tutuşur kirpiklerinde şu kederli kaptanın
ilkyazın bütün kapıları mühürlenir
alo santral
şu liman tablosunu odamın duvarından 
söyleyin kaldırsınlar



herkes işinde gücünde
tohumu alınıp bostanda bırakılmış bir salatalık
gibi sararmış kurumuş elleriyle yün eğiren
şu nine işinde gücünde
arsa alım-satımıyla uğraşan profesör
ve öğrenmediği şeylerle sürekli sınanan
öğrenci işinde gücünde
saymakla bitiremediği paralarla
ellerinin ilişkisini araştıran veznedar
ve büyük kızını dün evlendiren
banka müdürü işinde gücünde
yeni bir sefere hazırlanan pilot
ve onun bir çok ülke dolaşmış olan çantası
kazasız belasız bir gün geçiren itfaiyeci
ve onun yangınlarla ilgili anıları
gece vardiyasına uyanan işçi
ve uyanmayan öfkesi
işinde gücünde şu çöplükteki tavuk
ki pamuk şekeri gibi civcivler hazırlanıyor
bana da oturup şiir yazmak kalıyor



bugün eve gitme yusuf şarkı söyle
dersten çıkmışsın bak elin yüzün tebeşir
yağmur yok dışarda hava çok güzel
gelirken bir çiçek çarptı alnıma
alnım bu yüzden ıslak
al bu şiiri önce dizlerine ellerini sil
dersten çıkmışsın bak elin yüzün tebeşir
yusuf beni dinlersen bize gidelim
karım var evde seni görünce sevinir
son günlerde bunalımlı bilirsin çocuk ev iş
çocuğa bir çukulata karıma bir nergis alırız
olmazsa bir şişe hitit'le ağzımızı kana bularız
sizinkilere haber verme istersen telefon aç
nasıl olsa tahmin edelerler bizimle olduğunu
şöyle bir düşündüm de dünyayı ülkemizi kendim
kuşku ve korkuyla nasıl yaşarız böyle
bugün eve gitme yusuf şarkı söyle



Ayrılığın ormanından topladığım çalı çırpıyla tutuşturacağım
seninle yaralanmış şafağı
o zaman taşlar dile gelecek ve anlatacak 
zamanın nasıl yağmalandığını 
şimşekle beslediğimiz fideyi 
bir gün gelirsem, şimdi otlarla kaybolmuş yoldan
anılarla kıpırdayacak eşyalar, eskiden yaşadığım evde
uyuklayan bir köpeğin birden dikilmesi gibi
yabancı bir sesle.



bu dağlar o çok öldüğüm dağlar değil
eğri büğrü gülen bu çocuk
bu yamyassı rüzgar
kapının önünde uluyan bu gece
ufukta uyanan bu masmavi kadın cesedi deniz
bu yeni doğmuş tayın ıssız adımları
sığ sularda boğulan bu balık
o değil
bu umutsuzluğun gravürü
umutsuzluk: tabutuma çakılacak son çivi



gecikmiş karla döküldüğünde ağaçların sırı
çekildiğinde fırtınanın elimizden aldığı deniz
gecenin saldırısına uğramış bir kıyı kaldığında
kendini hangi ışıkla sınayacak ölüler kelebeği,
nasıl bakacak anıların aşındırdığı aynaya
anılar ki şimdi penceresinde uyuyan kedilerdir
ağaçlı bir yolda tek başına yürüyen bir kadının



beklenmedik bir şafak gibi parlıyor ellerimizde bıçaklar
fazla buluyoruz ışığı ve tek başına bırakıyoruz.
bacaya konmuş güvercinle konuşuyor yağmur, en yalın diliyle
yazık, hiçbir şey anlamıyoruz bu konuşmadan, yoksun kalıyoruz
çeliğin şarkısını dinlemekten, düş görmekten.
gökyüzü kılıcını bırakıyor bir süre için 
bizse sürekli istiyoruz onu: üzülmüşüz bir kez
asma dalındaki tomurcuğun yer değiştirmesine, ateşle



kabul ediyoruz, saatlerle nesnelerin uzaklığını
günün değerini belirleyen yankıyı
dinmez çağıltısını dal ucundaki çiyin
söyleyin, gürültüsüyle gelsin gecenin yatağı
uyuyan ağaçlarıyla bir park nasıl bölünür
ikiye, üçe, daha fazla düş'e, gelsin.
kabul ediyoruz, güneşte ısınmış buğdayın sıcaklığını
çamın gövdesinde zonklayan budak, kabul ediyor
köstebeğin burnundaki toprak kırıntısı, kabul ediyor
yanmış kağıdın karanlığı, kabul ediyor
yeter ki sürsün kanın serüveni!



sarayburnu aile çaybahçesindeki bir güz öğlesi
sen ben ve adını bile bilmediğimiz bir istanbul
oturmuş konuşuyoruz her şeyden
senin ellerin masanın üstünde
uzun bir koşuya hazırlanıyor
ben geçip giden gemileri kovalamaktan
soluk soluğa kalmışım
istanbul uykusuz gözlerini oğuşturuyor
bir martı beyazlığını düşürüyor masamıza
bir polis kimliğimizi soruyor
zaman geriliyor geriliyor geriliyor
wilhelm tel in eli titriyor ve kalbime saplanıyor ok
hemen ölüyorum orada ama duyuyorum sizi
cesedimin soğumaması için
istanbul güneşini açıyor üstüme
ölümüm dünyanın dengesini bozuyor
başucundaki sarsıntıdan anlıyorsun bunu
ağzındaki öpücüğün düşmesinden
sarayburnu aile çaybahçesii'nde bir güz öğlesi
sen be n ve adını bile bilmediğimiz bir istanbul
oturmuş konuşuyoruz her şeyden
ömrüm diyorum
bir rüzgar düşüyor gömleğimin yakasına
saramış eskimiş bir rüzgar
usulca uzanıp alıyorsun onu
saatlerce oynayıp duruyorsun elinde
avucundaki terden ıslanıyor yırtılıyor
eriyip gidiyor sonunda
yalnızca bir serinlik kalıyor
ellerinden bana doğru yayılan -
işte böyle başlıyoruz her şeye
masallarına ihanet eden iki masal kahramanı gibi
iki gerçek oluyoruz seninle
yerküreyi masamızın üstüne koyuyoruz debelenip duruyor
gemiler rıhtımlara ayrılık boşaltıyor bugünlerde
istanbul bir yerlerde yaprak döküyor
bu güz gününde herkese yepyeni bir tanrı düşerken
bizim payımıza çok kullanılmış bir tanrı düşüyor
şimdi bu tanrıyı alsak götürsek
sisli bir kent ikindisinde
yedirsek içirsek elini yüzünü yıkasak
ikametgah ilmuhaberi istesek mahalle muhtarından
yalnızlığımızı yasallaştırsak
sonra tanrımızı götürüp bağışlasak
tanrı sevenler vakfına
bütün geliri size aittir desek
biz yalnızız yaralıyız henüz çocuğuz 
kendi sularımızda çırpınıyoruz
bu tanrı bize fazla desek
hayatta herkesin mutlaka
bir sarayburnu aile çaybahçesi varsa
hayatta herkesin mutlaka bir istanbulu varsa 
hayatta herkesin mutlaka bir tanrısı varsa
ve biz tanrısız kaldığımıza göre
sen benimle mi gelirsin
ben sen de mi kalırım
bunu bırakalım şu geçip giden bulutlar düşünsün



IV.
biz size matematiği verdik. hesaplayın ve bilin diye. yakamozları oluşturan ışığın kaygısını, ayın geceyle buluşmasındaki gizi, gecenin tırmandığı kayalıkların sessizliğini...ama yanlış hesapladınız. her halk gibi yanlışınızı kutsadınız. çizmelerinizden tüten buhardan anlaşılıyordu az önce aşağıdan geldiğiniz. gerçi elleriniz derinlikten yapılmıştı. zaman zaman boşlukta kaybolup gitmeleri bundandı. pişmanlık içinde dönüp gelmeleri de. çarşıdaki dükkanların tentelerinden sızan yağmura benziyordu alınlarınızdaki ter. ayrılık kokuyordunuz. umulmadık bir zaman. bahçedeki taşların yuvası. salyangozun yolu. kök.
deyin ki: beklenen bir yolcunun gecikmesiyle kaygıya dönüşmüş mutluluk mu yüzümüzdeki? sıcak bir ekmek taşıyan el gibi acıya katlanmaktan hoşnut bir ses mi kulaklarımızdaki? sokaklarımızı diklemesine kesen akşam ışıkları içinde geçip giden yağmur mu? yoksa sorulmuş bir sorunun yanlış karşılığı mı bu kimsenin ilgilenmediği adamların söyledikleri? kuş ve çiçek resimleri çizmek için gerilmiş kumaş gibi, nereye kadar açacağız avuçlarımızı? 

biz size matematiği verdik.
hesaplayın  ve bilin.
 V.
yola çıkarken kapattığın kapının kederini unutma. evden uzaklaşırken, arkandan bakakalan pencerelerin sessizliğini de. tekrar düşün, her şeyi aldın mı yanına? vazodaki kurumuş nergislerin geçmişini, sokağa uzanmış balkonun merakını, buğday vermeyi unuttuğun iki kumrunun hüznünü, halının ucuna düşen güneşte ters dönmüş terliğin çabasını, aynanın önünde açık bırakılmış tırnak makasının çaresizliğini, sabah kahvaltısında hiç dokunulmamış ayva reçeli tabağının düşkırıklığını,yves bonnefoy’nun şiirlerindeki karanlığı.
doğru, insan yola çıkarken mutlaka bir şeyleri unutur. örneğin “hoşçakal” sözcüğünün önüne eklemeyi tasarladığı sözcüğü, yolda yemek için sepetten aldığı elmayı, akşamdan bu yana mırıldandığı şarkıyı...
yola çıkarken ayrıldığın kentin adını unut. anısını asla! 
X.
reddediyorum kanı. bir nehirle suçlanmayı. bu bağışlanma, aynanın tasarladığı yanlışlık olmalı. seni şimşeğin içinden çekip aldığımda, geceden artakalan ne vardı ki elimde? bir yaz günü, bir okaliptüs ağacının altında, bir kanepede can çekişen gölgeden başka! sen su verdin o demire.ayaklandırdın.gecenin örtüsünü kaldırdın ve   “bakın! ” dedin, “ o şey yok, o beklediğiniz delta, ölünün masum yüzündeki adlandırılmamış yol, bakırın soluğu, boşuna beklemeyin, yok! ” dedin.
reddediyorum köklerin sessizliğini. hayır, o ben değilim! onların ruhlarının işlediği cinayetin kalıntıları. halatlar, sargı bezleri, enjektörler arasından görülen bir sokak kesiti. kim geçiyor olabilir ağaçların ordan? besledikleri kötülük. mutluluk korkusu. uçurumlar için tuttukları raporlar.
gökyüzüyle tehdit edildiğimde, ilk sen çıktın bir adım öne. beni kayırdın güze karşı. anlamıştım, onun sen olduğunu. katledilmiş yıldızların arasından çıkıp gelenin. ateşten yapılmış bir taçla, ıssız ve soğuk ülkemin tahtına oturanın.



bu vakitlerde bir devedikeniyle konuşur güz
gidiyormuş gibi yapar gökyüzü, yanıltır
acının ekmeği için ayrılmış unu.
bir ovayı doğurur sürüdeki atlardan biri
tohumunu geri ister toprak, direnir
batıya gitmekten vazgeçer kentin uzayan gölgesi.
ıslanmış ve şişmiş bir kitap gibi
yükselir kanyonun iki yamacı
bu vakitlerde düşer tuzağa gecenin tilkisi.
denizi bekler kıyıda birkaç martı
liman işçileri, halatlar, gemi iskeleti
bu vakitlerde gelecek ve tuzu öğretecek denizi.



en eski yüzlerimizle duruyoruz ayakta
alacakaranlığın kapısında
kollarımızda yıkılmış tapınakların büstleri
yalın ve anlaşılır şeyler konuşuyoruz
gelecek günler hakkında
diyoruz ki, artık kararmayacak sözün gümüşü
bir bulutun gölgesi olsun düşmeyecek alnımıza
ölüler de yiyecekler güz yemişlerini
gece toplayacak uykunun dağılmış harmanını
bir kez daha dinleyeceğiz toprağın öyküsünü
rüzgârın iteklediği bir dal nasıl direnirse
nasıl büyülerse kartalın açılmış kanatlarındaki görkem
sorularımızla şaşırtacağız suyu ve ateşi:
söyleyebilir mi bize şafakta gidilen yolun şarkısını
vurulmuş bir askerin miğferinde biriken yağmur
kanın ormanında süren yangın?



bir gün ölürüm ben 
milad benim adımla başlar 
alnımda at koşturur kanlı çocuklar 
bilemem, nereye yağar 
sokak ortasında bıraktığım yağmur 
hangi hayatı savurur içimde büyüttüğüm fırtına 
yüzümden bir kuş sürüsü havalanır 
birden bir şarkıyı susar 
kitaplarımda altını çizdiğim yerler.
bir gün ölürüm ben 
belki bir gece treninin camına düşer başım 
dışarda bir telgraf teli çizip gider karanlığı 
içerde yolcular uyuduğumu sanır 
yalnızca bir kız düşürdüğüm gülücükten anlar öldüğümü
yakama bir gözyaşı iliştirir.
bir gün ölürüm ben 
belki yığılıp kalırım bir dostun kollarında 
güz vurgunu bir çınar gibi dökülüp kalırım 
her yaprağım kendi rüzgârından sorumlu tutulur 
ta ki uzak bir kışlada toplanma borusu çalınır 
tüfeğini yitirmiş bir asker suçluluğuyla giderim 
derin, sessiz, ışıklı bir göl gibi 
kendi kıyametimi beklerim.
bir gün ölürüm ben 
belki bir ölüm tezgâhında terler içinde 
o anda kar fırtınasına tutulmuştur dağ başında bir çiçek 
hiç acı duymam, çiçeğin acısını duyduğum için 
ama ölmekten korka korka ölürüm 
yaşamayı sevdiğim için.



bir akrep bırakıyorsun gecenin yatağına
boşluğun basamaklarında oyuklar açıyorsun
yaşadıklarımız adına ne varsa yakıyorsun cehenneminde
biz değil miydik çıplak ayaklarla basan
yoksulluğun sıcak küllerine
pazarda, meyvelerin içinde bir uçurum arayan
kuşların alnında patlayan ikindi rüzgarında
ellerini kaybeden, sonra bulan
şafağa kır çiçekleri taşıyan, onca çaresizlik varken
biz değil miydik geçmişini geri isteyen
bozulmuş hesaptan
dağılmış yükseklikten
gerilmiş ağdan
anlatsın bize hiçliğin terazisinde tartılmış kumaşı
zamansız verilmiş karar, biçilimiş ufuk
ay ışığında soluklanan tırpan.
bir düşün, ağaçlardaki gün batımının ağırlığını
uzun gölgeleriyle akşama sokulan atları
balıkçının sepetindeki yılanbalıklarını
hemen görünüveren sabırsız birkaç yıldızı
bisikletiyle patikada ilerleyen genç kızın
saçlarına iliştirdiği papatyalar gibi
bir düşün, biz değil miydik şimşeğin acısını duyan? 
kim unutabilir taşın yırtılan sesini
ölüme verilen sözden kim dönebilir
derler ki, insan ayrılınca bir ağaç sökülürmüş içinden
bak, bir orman sökülüyor ihanete uğrayınca
düşün, biz değil miydik kışı ve ateşi onaran?



beni sokakların masalında unutun
karanlık yarımadanın suç ortağı yapın
seranın doluyla kırılan camlarına benzetin
yanıltın, asit yağmuruna yakalanan kuşlarla
bahse girin sayfayı karıştıranın ben olduğuma
denizin suratında patlayan gökle avutun beni
beni demiryolu tünellerinin uğultusunda unutun.
ağaç kabuklarının içinde yürüyen kurtçuklarla değil
kuzeyin soğuk yüzüyle kıyaslanmış sözcüklerle değil
korkuyu bölüşen hırsızların cesaretiyle değil
güneşin papatyalarda kayboluşu gibi bir şeyle
evet, o şeyle avutun beni
beni nöbetteki askerin yalnızlığında unutun.
"aşk bir suçlamadır, sonuna kadar yaşanmamışsa"
hayır, kimseyi suçlamıyorum böyle bitmişse
bu uzattığım kasımpatı demeti, işte alın
bir kelepçeye uzatır gibi uzatmayın ellerinizi
şafak köylerinin buğusuyla avutun beni
beni dipte kaybolmuş batığın düşlerinde unutun.



Sen gelmesen de bu yangın çıkacaktı
bir kırlangıç bizi ikiye bölecekti
yeni adlar koyacaktık bitkilere
son yaz güneşi de
çekip gidecekti asmalardan
senin kokun da gidecekti unutacaktık.



Gündüzle ölçüyoruz eski limandaki düşünceyi 
Bir şeyi anlatmak ister gibi rüzgar 
Masamızdaki peçeteleri karıştırıyor 
Ölmüş bir yakınımıza benziyor bulut kümesi 
Ezan sesi geliyor yalıların arasından 
Büyük bir şilep sessizce uzaklaşıyor 
Denizin uykusunu kaçırmak istemeyen misafir gibi. 
Senin yapraklarınla dolmuş bir havuzum 
Akşam kurbağalarının gürültüsüyle avunan. 
Gece yıkıntısıyla karşılaşıyoruz orda 
Bir ağaç yalvarışlarıyla hüzünlendiriyor bahçeyi 
Biz biliyoruz kışın gümüş sokaklarını 
Hangi kar örter düş kırıklığını 
Alır ellerimizden bizden olanı 
Dağ tarafından gelen haberlerle susuyoruz 
Kurban bayramındaki kanla kirlenmiş bıçak gibi. 
Senin dallarında kapanmış bir patikayım 
Sabah oğlaklarının çanlarıyla uyanan.



diyelim ilkbaharı ikiye böldük
nasılsa yarısı kullanılmadan atılıyor
rüyalarımızı uyguladık yarısına diyelim
yüzümüzde geleneksel bir gülümseme
diyelim zor yetiştik, sirkeci iskelesinden
sessizce batıp giden bir bir gemiye.
diyelim bir şair aşk şiirleri yazmak için
kapı kapı dolaşıp aşk sözcükleri topluyor
diyelim mevsimlerden ilkbahar, elbette âşığız
seni seviyorum'u, alıp başımızı gidelim'i
beni bırakma'yı, mutlu aşk yoktur'u
bildiğimiz bütün aşk sözcüklerini verdik diyelim.
leylekler ilkbaharda gelir ya
diyelim, biz geldik onların yerine
badem ağaçları çiçek açar mı yine?



sabahın otlarına basan, rüzgâr değilse, kim? 
tutkunun ateşiyle kıvranan ve erkenden uyanan
sessizliğin henüz olmamış meyvesine dokunan? 
yabancı bir rüyadan, uzak bir dağdan ya da yalnızlıktan
oluşmuş yabanıl zamanın içinde
kim, karanlık taşta pişirilmiş ekmeğin sıcaklığıyla avunan? 
acının bilgisiyle bilmek isterim, ışığı kışkırtanı
gecenin yolunu keseni ve duasıyla yatıştıranı
dalından kurtulmak için çırpınan yaprağı.
düşünceli ağaçlarıyla şu ormanı tanıyorum, o değil
vazgeçişin şarkısıyla bu kaçıncı karşılaşmamız, ıssız yazda? 
ayrılan da değil, çelikten bir çabayla açtığı yatağından
göğün nedenini soran ya da bir kuramı uygulayan
çölün kaygısıyla biçimlenmiş yazıyı okuyan, hiç değil
solgun bir lambanın aydınlığında, bir savaş barakasında.
sabahın üşüyen tohumunu ısıtan, güneş değilse, kim? 
sözün kapatılmış ocağını zorlayan, yıkık bir omuzla
ödünç alınmış ve kırılmış kemiğin bedelini ödeyen
silinmiş gölgeden, biçilmiş yoncadan ya da kuşkudan
oluşmuş belirsiz gövdenin sınırlarında
kim, hüzünlü bir mutlulukla kımıldayan? 
ölümün mutlaklığıyla durdurmak isterim yolu karartanı
kuşun uykusunu böleni ve zulmüyle susturanı
bize unutulmuş sesi hatırlatan kanı.



o orada dursun
gecenin belirlediği şey
başlangıcın bilgisi
sakın vazgeçme
ateşin omzuna yaslan
suya tutun
eğer yorulursan.

bilmediğin bir yola çıkarsan eğer
sakın vazgeçme
göğü, kırları, denizi yanına almaktan
ihanetle karşılaşırsan kuytu bir yerde
ondan ayırma gözlerini
bir savaş gemisini izleyen iki yunus gibi.
eğer bir şeyler söylemen gerekirse
sakın vazgeçme
yabanıl şiirler okumaktan
gerçek aramızda dolaşıyor nasılsa
kesecek boyun arayan sabırsız bir kılıç gibi.



bir tay soğuk suya tutuyor alnını
yağmurlu bir avluya giriyor ışık
beni aydınlıktan ayıran şey bu olmalı
bu görüntü
bu zan.
bakışlarından boşalan aynada
açılan oyuk
hayvanların yaladığı kaya tuzu
bana kalan.



ışığından yaptın beni
yaz çalılıklarındaki
güneş gibi.
senin çığlığını atıyorum.
havalanan kuşlara şaşarım
nasıl karıştırmazlar kanatlarını
gecenin ceketini tutuştururken
bir kav, soyunup giden.
senin şimşeğini öpüyorum.
bir gök seni kendine çağırıyor
hangi tanrının bizim için tasarladığı
aşkın yoğunluğuyla aynı kışta
karın çekip gitmesine rağmen.
senin karanlığına giriyorum.



yazla yıkanmış bir çan çalsa
dağılsa son servilerdeki sis
bu taşın ve ekmeğin zamanı, desem
henüz erken, dersiniz
kan sussun, kapı açılsın
o zaman söyle
dersiniz.
oysa ağlamaz ki dövülen bakır
koşan bir at dönüp bakmaz arkasına
içinde yüksek sesle konuşan adamlarla
düşkırıklığı taşıyabilir bir balıkçı teknesi
bir demirin kıyısında
boşuna beklersiniz.



her sabah
bir mermi saplanıyor uykusuzluğuma
yatağımdan ölü bir asker uyandırıyorum
bir top kanlı sakal rüzgara dolanmış
kalkıp tıraş aynamı siliyorum
nereden bulaşmışsa bir gece lekesi
ben sildikçe büyüyor büyüyor
yüzümü karanlıkta yitirmekten korkuyorum



bırakılmış bir sonbahardı
şiirler şiirini arıyordum
lorca'yı ağlarken buldum rüzgarda
eylül güneşiyle tutuşan bir gitar sesiydi ispanya
bir elim sıcak denizlere değerken
bir elim buzul çağlarında
şili yangınlarında buldum neruda'yı
gülüyordu kasımpatılar arasında
şiirler şiirini arıyordum
acılarda ağrılarda ayrılıklarda
biliyordum uzak değil
pir sultan nazım hikmet ve daha
gün eridi mor dağların ardında
gürültüyle uzaklaştı güvercinler
tam ulaşmıştım şiirler şiirine
sinsice bastırdı gece
böyle sinsice bastıran gecelerde uyumadım hiç
en yanık türkülerle kırdım sabahın sürgülü kapılarını
hasretle atıldı şiirin kollarına
yürek ve bilinç



Bir yolun başındasın, en güzel, en ideal
Bu kutsal yolculuğa ne olur beni de al...
O ki bir öğrenciyim henüz yedi yaşında
Bir elimde tebeşir, kara tahta başında
Yüreğimde bilime karşı candan bir uyum
Bir sınırsız istekle nasıl da dopdoluyum
Gözüm yansır yılların tatlı hatırasında
Bu oturan ben miyim, bir okul sırasında? 
Zaman bir bengi-sudur, öylesine akıp giden
Çalıyor bir günaydın gibi ziller yeniden
Bir sevgiyi paylaşır, aynı ses, aynı soluk
Bu kaçıncı özleyiş, bu kaçıncı yolculuk? 
Bir okul bahçesinde düş gibi bugün, yarın 
Cıvıl cıvıl sesleri taşacak çocukların
Nasıl da yeşerecek, hayatı saran büyü
Birlikte duyacağız o doyumsuz türküyü
Sen de yaşayacaksın bu aşkı destan destan
Bilimle yücelecek elbette güzel vatan
İnsan bir fidan gibi hergün biraz daha gür
Öğretmen sevgisiyle sonsuza doğru büyür
Yürü aydınlıklara gözlerin buğu buğu
Gelecek kuşaklara taşı bu mutluluğu
Bir yolun başındasın, en güzel, en ideal
Bu kutsal yolculuğa ne olur beni de al...



Yolsun, adım adımsın,
Kolumsun, kanadımsın.
Özdeşleşen adımsın,
Bil ki ağız tadımsın.
Bir sevgiye kul musun,
Söyle İstanbul musun? 
Aşkla yuğrulmuş harcın,
Yolusun, hangi burcun? 
Vurdun kalbime perçin,
Konuş yavru güvercin! 
Gizemli eylül müsün,
Söyle İstanbul musun? 
Ne söylesem sana az,
Düşlerim tekmil beyaz.
Ellerim dolu niyaz,
Gözlerin ilkbahar yaz.
Işıkta pul pul musun,
Söyle İstanbul musun? 
Hoşgörüyle çoğalan,
Bir düş bu, değil yalan.
Sevgi edilmez talan,
Nedim devrinden kalan.
Lâle misin, gül müsün,
Söyle İstanbul musun? 
Boğazdan Emirgân'a,
Dolan ıtırsın, cana.
Aşkı duy kana kana,
Arzuhalim var sana! 
Gönül zarf, sen pul musun,
Söyle İstanbul musun? 
Açmış kaysı dalısın,
Bir sevda masalısın.
Has bahçenin balısın,
Aşkım sen olmalısın.
Bir gönülce yol musun,
Söyle İstanbul musun? 
Sevdiğim, yoğum, varım,
Sensiz her şeyim yarım
Sensin yazım baharım
Biricik tatlı yarîm.
Sevgiden yoksul musun
Söyle İstanbul musun?



Sıyrılın gündelik düşüncelerden, 
Şimdi size aşktan bahsedeceğim. 
Bir arzu var içerimde hafiften, 
Şimdi size aşktan bahsedeceğim... 
İlk önce, bir bahar günü farzedin, 
Ne haliniz varsa yare arzedin. 
İster gülün, ister itiraz edin 
Şimdi size aşktan bahsedeceğim... 
Ya bir dosttan, ya bir arkadaşımdan 
Belki bir şey geçti kendi başımdan, 
Farkettiniz elbette, telaşımdan 
Şimdi size aşktan bahsedeceğim... 
Günler var, aşkla yüklü olduğumuz, 
Sevda bahsinde haklı olduğumuz 
Yetmez mi ağlamaklı olduğumuz? 
Şimdi size aşktan bahsedeceğim... 
Yadını duyduğum şey, bütün bir yaz 
Düşünceler, bulutlar kadar beyez. 
Gayri niyet ettim, vazgeçsem olmaz 
Şimdi size aşktan bahsedeceğim... 
Küllenmiş bir ateş gibi eskiden 
Bir beste bilirdim, hasretle biten. 
Yollara bakınız, uzayıp giden, 
Şimdi size aşktan bahsedeceğim... 
Kapanmış sükuta bütün perdeler, 
O çocukluk günlerim nerdeler? 
Aşktır, kurşun gibi bağrımı deler, 
Şimdi size aşktan bahsedeceğim...



Şavkıması,sana doğru yolların
Sana doğru,denizlerin çağrısı
Çırıl çırıl ötelerde bir güzel
Günaydınım,nar çiçeğim,sevdiğim...
Çıkmaz sokaklarda bu minyatür kim?
Bu göğüs kim,ya bu gözler,bu saçlar?
Uzak bir özlemde ayak seslerin
Günaydınım,nar çiçeğim,sevdiğim...
Kırk odanın kırkında da kırk güzel
Kırk aynada çengi çengi bir güzel
Çağlar ötesinde bir avuç nota
Günaydınım,nar çiçeğim,sevdiğim....
Bu yıldızlar doğangünü çağrışır
Bu gündüzler gözlerini çağrışır
Ya kimlere verdin avuçlarını?
Günaydınım,nar çiçeğim,sevdiğim...
Vurdum tellerine seni,sazımın
Sende anahtarı,alın yazımın
Yağmur yağmur serpil,yalnızlığıma
Günaydınım,nar çiçeğim,sevdiğim...



Sevdadır,çevre yanımda
Bir nice nöbet tutmuştur
Kar yağmıştır o dağlara
Nilgün beni unutmuştur
Hüznüm o,sevincim o'ydu
Doğan günüm,gecem o'ydu
Yıllardır düşüncem o'ydu
Hayatta güvencem o'ydu
Artık daldan uçan kuştur
Kar yağmıştır o dağlara 
Nilgün beni unutmuştur
O'ydu ufkumda altın iz
Kaldım yollarda çaresiz
Ne yapayım,ne dersiniz?
Aşk gözümde tüten deniz
Ne çare ki buz tutmuştur
Kar yağmıştır o dağlara 
Nilgün beni unutmuştur
Gönlümde dert dilim dilim
Aşkım tanımıyor iklim
Dostlar kendimde değilim
Gitti hayatım,sevgilim
Gayrı ne söylesem boştur;
Kar yağmıştır o dağlara 
Nilgün beni unutmuştur



Ey aşk, mağrur yılların arkasından
Gidiyorsun durul durul nereye? 
İşte, en güzelin alın yazısı
Ey gerçeği arayan kul, nereye? 
Bin tekbirle doğar, gün pencereden
Bir sonsuz duada bu can, bu beden.
Gelir uğrak uğrak bu yol nereden
Gider burcu burcu bu yol, nereye? 
Bilinmez özlemin ay-aydın demi,
Vuslat bu bembeyaz dönüşlerde mi? 
Kaldı arzun yemyeşil düşlerde mi? 
Ey, sonsuzu çağrışan dil, nereye? 
Boşanır bir yağmur gibi oluktan,
Bu kesilen şey nicedir, soluktan.
Bir sevimli, bir yüce yolculuktan
Yeni döndün, söyle gönül nereye? 
En uzağa yakın olmak duygusu,
Dökülür kalbe, kubbeler dolusu.
Çağıl çağıl ey canda tutuşan su
Ey teselli ey tahammül, nereye?



Yalınca bir dağ-başında,
Ellerime kar yağıyor…
Yazın yaz, kışın kış Tanrım,
Bu ne mayalanış, Tanrım; 
En güzele, en korkunca,
Teselliler sonu, bunca,
Gök-yüzünde unuttuğum
Ellerime kar yağıyor…
Bu, yapraktan ince can’lar,
Bu kubbe kubbe ezanlar.
Bu dualar, rahmet rahmet,
Aşk, ışıtan can-evimi,
Bu başlangıç, bu nihayet,
Bu gördüğüm düş benim mi? 
Nice dillerin telaşı? 
Tekmil bir geceye karşı,
Alev alev gözlerimden,
Ellerime kar yağıyor…
Adımlar işte, ard-arda,
Gayrıca beklemek olmaz.
Açın perdeleri bütün,
Mavi mavi aynalarda,
Uyanmak üzre, doğan gün.
Kulu kurbanı olduğum,
Mutluca toprakta tohum.
Çiçek, niyazlar içinde,
Dal'ın türküsü bembeyaz,
Serpil serpil duyuyorum, 
Bardaktan boşanırcasına,
Kopmuş takvimlere inat,
Duygu duygu kanat kanat,
Ellerime kar yağıyor…
Bu deniz boyu dalgalar,
Bu Müslüman dakikalar; 
Her nefes alış-verişte
Duyduğum, bu gerçek işte…
Muştular içinde sazım,
Bu mu benim alın-yazım? 
Dostlar görmüyor musunuz? 
Çağrılar içinde, sonsuz,
Hep zamanların dışında,
Yalınca bir dağ başında
Ellerime kar yağıyor…



Hasretin gönlümde artık bir ateşten perdedir, 
Görmüyor pek gözlerim nay'lar,kudümler, nerdedir? 
Çok değil, aşkınla mahzun hem perişan olduğum 
Aşikar, gönlüm senin varolduğun her yerdedir.



Dünya nasıl dönerse, güneş etrafında 
Dönüyorum burcunda bir tanem, öyle. 
Neyse, salkım salkım ışık, neyse söz 
Örttüm cümle kapıları, tek sen söyle.



Sevdadır, çevre yanımda, 
Bir nice nöbet tutmuştur. 
Kar yağmıştır o dağlara, 
Nilgün beni unutmuştur.. 
Hüznüm o, sevincim o'ydu, 
Doğan-günüm, gecem o'ydu, 
Yıllardır düşüncem o'ydu, 
Hayatta güvencem o'ydu. 
Artık daldan uçan kuştur. 
Kar yağmıştır o dağlara, 
Nilgün beni unutmuştur.. 
O'ydu ufkumda altın iz, 
Kaldım yollarda çaresiz, 
Ne yapayım, ne dersiniz, 
Aşk gözümde tütan deniz, 
Ne çare ki buz tutmuştur, 
Kar yağmıştır o dağlara, 
Nilgün beni unutmuştur.. 
Gönlümde dert dilim dilim, 
Aşkım tanımıyor iklim, 
Dostlar kendimde değilim, 
Gitti hayatım, sevgilim, 
Gayri ne söylesem boştur, 
Kar yağmıştır o dağlara, 
Nilgün beni unutmuştur..



Bir ıslak masal, ebem-kuşağından
Dudaklarda ak-pak okunmaktadır.
Boyanmış ipleri gün ışığından
Ufukta bir halı dokunmaktadır.
Büyümüş yaprağın, açmış çiçeğin
Halıcı kız türküsünde gerçeğin.
Altın tezgahında geleceğin
Taptaze bir halı dokunmaktadır.
Kopan meyve düşe durur dalında
Ayrılamam düşlerin en güzelinden.
Buğday başağından, Raman petrolünden
Bembeyaz bir halı dokunmaktadır.
Bir umuttur tuttu tutar bacaları
İlmek ilmek boşa verdik acıları.
Gündüz al al, yıldız yıldız geceleri
Ufukta bir halı dokunmaktadır.
Bakmayın biraz rüzgar gibi estiğine
İçimde büklüm büklüm duygular yine
Toprak toprak, destan destan, iğne iğne
Ufukta bir halı dokunmaktadır.



Yoluna kurban olduğum
Aziz bildiğim, evlattan! 
Şanın, şöhretin dörtnala
Koşa gelmede milattan...
Dört ufkundan mühür mühür
Hayaller fışkıran şehir.
Bağrında koca bir nehir
akar durur hububattan.
Sen ney dilinde uhrevi
Mevlana'nın aşk alevi.
Dile getir Keyhüsrev'i
Nağmeler sun, Keykubat'tan! 
Toprak görünüşün hiçe
Verdiğin şevk yeter içe
Ey yeşil taşa, kerpiçe
Destanlar söyleten vatan...



Beyazitte tütüncü dükkanları
Tramvayda dizi dizi kadınlar
Günlük endişeler, aşklar, günahlar
Tanıyorum hepinizi kadınlar
Bir yaşama gücüdür, sabahleyin
Ala-canlı fabrika işçileri
Dillerinde sırılsıklam türküler
Bir demli semaver gibi içleri
Yalnızlık, bembeyaz sandalyalarda
(Beyim emriniz ne, kahve mi, çay mı?) 
Kulluk hahvesinde bir deli rüzgar
Yeni baştan yola düşmek kolay mı? 
Günü birliğine açar yapraklar
Konar bengi bengi omzuna bir kuş
Aşk bu, şeker gibi erimez suda
(Haydi Topkapı'ya bir kişi, dolmuş) 
Tütmek bunca olur burcu burcu hey
Avucumda bir güzel iğde dalıydın
Giderdim bir ışık gibi ardından
Şu mavi takside sen olmalıydın..



O ki yollar yeşildi, geçtiğimiz 
Turunç turunçtu dağların ardı. 
Aşikar, gün gibi güzelliği 
Bir Misis Miniver vardı. 
Akşam saatleri bahçeler ıssız 
Güllü evi nasıl hatırlamazsınız 
Pancur önünde yarı baygın, yarı kız 
Bir Misis Miniver vardı 
Efkar basar düşünürüm de bazı 
İçerimde bir gül açar, kırmızı 
Kaldı yalnız alevden hatırası
Bir Misis Miniver vardı 
O'ydu dinlediğim masal, satır satır
Aynalardan salkım salkım tüten ıtır 
Hâlâ o gül yadımda, o minyatür 
Bir Misis Miniver vardı 
Yıllar yılı değişmez kederim benim 
Bir sınırsız sevgiyle perçin perçinim 
Orda canım, Miniverim, güvercinim 
Bir Misis Miniver vardı



Dizivermişler keyfince
Şöyle, dört ufka dağları.
Kudüm oldum ince ince
Getirdim şevke dağları...
Işıl ışıl gün doğarken.
Tepeler dinlemez erkan.
Adımlar bir ulu kervan
Göklerden yukarı dağları...
Aşkın bir başka havası,
Aman, o ne gök mavisi.
Şaha kalkmış kadın göğsü
Serapa, takke dağları...
Yol bu yoldur diye gitsem
Varıp yıldızları tutsam
Hangi denizlere atsam
Avucumdaki dağları...



Zamanı çağrışan güzel
Sular bıkmaz akmağınan
Güzelliğin mi eksilir
Bir göz ile bakmağınan...
Sevgidir bedene düşer
Ataşsız yemek mi pişer
Gönül ziyade mi yaşar
Gam yükünü çekmeğinen...
Dostlar durmaz gel ederler
Bir kapıya kul ederler
Mutluluğu bal ederler
Acı soğan, ekmeğinen...
Dumanlı olur yüceler
Geçer bu yoldan niceler
Güne erişir geceler
Bir çırayı yakmağınan...
Donatır gönül burcunu
Akça sevda güvercini
Sevenler vurur harcını
Zaman adlı tokmağınan...
Göğe ersen bir başına
Değmez damla gözyaşına
Dönersin mezar taşına
Gönül evi yıkmağınan...
Düş mü, yalan mı, sahi mi
Gönül bir boş sürahi mi
Uğru olmaz can tohumu
Bir bedene ekmeğinen...
Yedi dağın bürümceği
Şekle durur bir çiçeği
Giyinirsin bin gerçeği
Gözün yaşı dökmeğinen...



Istanbulda kopru ustu, 
Herkesin bir isi vardir. 
Uzakta, çok uzaklarda, 
Simdi Bingolde bahardir.. 
Oltaya dustu baligim, 
Gel ey serin aydinligim, 
(Gectim, gectim bu misradan)
Simdi Bingolde bahardir.. 
Mavi mavi aynalardir, 
Gunum gunesim, ozlemim. 
Cengi-citlem el eden kim? 
Simdi Bingolde bahardir.. 
Cavgin suda demli caylar, 
Sepit sepit dolunaylar, 
(Siz hic ceylan gordunuz mu?)
Simdi Bingolde bahardir.. 
Mutluluk yakinda degil, 
Daglarda bir avuc kardir. 
Nerde renkli kalemlerim? 
Simdi Bingolde bahardir.. 
Yar pul pul durdu icime, 
Cemre dusurdu icime, 
Kimseler farkinda degil, 
Simdi Bingolde bahardir.. 
Ta karsisi kiz kulesi, 
Sulara dusmus yelesi, 
(-Hey hemserim cekil yoldan)
Simdi Bingolde bahardir.. 
Kiprasir kopuk dalgalar, 
Su kacan benim vapurum. 
Civil civil duyuyorum, 
Simdi Bingolde bahardir.. 
Gayri zamanin seyridir, 
Benim derdim apayridir, 
Kulgimda o türkü hep, 
Simdi Bingolde bahardir..



Yaşamak uğruna bir tanem ne varsa 
Her şey yüzün suyun hürmetinedir. 
Şu tablo, şu nehir, şu vişne dalı 
Her şey yüzün suyu hürmetinedir.
Boş yere mi kumruların ötüştüğü, 
Yıldızların gece yarısı düştüğü. 
Şu yeşil kubbeleri süsleyen büyü 
Her şey yüzün suyu hürmetinedir.
Şu dağ, beyaz beyaz, su mavi mavi, 
Aşkın şu bitmek bilmeyen alevi. 
Yolların sonunda ne varsa uhrevi 
Her şey yüzün suyu hürmetinedir.
Bilinmez, ne sabırsa, işlenen taşa, 
Yanmak, kanarcasına dolun-ateşe; 
Hasret, vuslat dedikleri endişe, 
Her şey yüzün suyu hürmetinedir.
Rüzgar gibi, dalgalar gibi, mesela; 
Bir içli türküyü söyler gibi hala, 
Şu taptaze sitem,şu tatlı bela, 
Her şey yüzün suyu hürmetinedir.
Muhabbet bahsinde ey en büyük gerçek, 
Yorgun kanatlara kim yol gösterecek? 
Konuşan dil, büyüyen renk, açan çiçek 
Her şey yüzün suyu hürmetinedir..



Ettiler dost nazarında,
Esir, göze, kaşa beni,
Sorgusuz can pazarında,
Yazdılar en başa beni.
Boyum yüce arşa-değin,
Gücünüz yeterse eğin! 
Meyil vermiş bellemeyin,
Acı pişmiş aşa beni.
Efkârım zor gelir dile,
Sözüm, sohbetim mert ile,
Nice olunmaz dert ile,
Koydunuz baş başa beni.
Yok bu işte sayım, suyum,
Gönülce olmalı uyum,
Ben toprağın tohumuyum,
Ekmeyiniz taşa beni.
Ateş değse çam dalına,
Demir döner at nalına,
Kızgın haset mangalına,
Yapmayınız maşa beni.
Kimler düşüme girdiler,
Dal misali devirdiler,
Gam yüküydüm çevirdiler
Gözden akan yaşa beni.



Sevdiğim, baharda açan çiçek
Gibi, rüzgâr rüzgâr içerimdesin
Bir tatlı özlemi hatırlayarak
Şavkıyan ay gibi içerimdesin
Ümit senden gelir, teselli senden
Erte-kalan bir şey var düşünceden
Seni soruyorum gelip geçenden
Benimsin, canımsın, içerimdesin
Yaşamakla yaşamamak arası
Aşkın içimde kurşun yarası.
İstanbul’u, Konya’sı, Ankara’sı
Her nereye gitsem içerimdesin
Zaman bir gülabdan, netsem olmuyor,
Hangi gözeye el atsam dolmuyor
Gözlerimden hayalin kaybolmuyor
Sevdiceğim her an içerimdesin
Kanadında uçar gibi bir kuşun
Gidişin gibi hoş olur dönüşün
Seni nasıl seviyorum bir düşün
Bir tanem, daima içerimdesin



Bir bilsen ey sevgili bize neyi öğrettiler? 
Mana burcunda şavkıyan her şeyi öğrettiler
Terk edip hüznü bir nice yorgun sokaklarda
Cümle efkara boş verip gülmeyi öğrettiler.
Yok olmadan var olmaya giden altın yolu
Aşkın melalini derince bilmeyi öğrettiler.
Atlatıp dar kapısından dünya telaşının
Ölmeden önce çok şükür ölmeyi öğrettiler.
Ne saz, ne söz edip güzelliği paramparça
Tennurelerce çağlayan ney’i öğrettiler.
Bir sırrı gül yapıp da karanfil dudaklara,
Her gerçeği tekbirce bölmeyi öğrettiler.
En tatlı düşleri-kim erguvan aynalardan
Elif’ten parmaklarla silmeyi öğrettiler.
Çoğalmaktansa, günah borcuna tekmil-kanat
Başak misali hep eğilmeyi öğrettiler.
Koşmak kolay değil ey sevgili bu yollarda,
Gönül katınca sevmeyi sevilmeyi öğrettiler.



Gönülce düş bir yola.
Bir gönülce kapı aç! 
Sen sen ol verme mola,
Senden kurtul sana kaç! 
Bengi-baharla tanı.
Yapraktan ince canı! 
Evvel zamanlar hani? 
Başında bir nice taç? 
Bunca bencillik n’ola? 
N’olur duyma ihtiyaç.
Zaman kısa yol uzun
Senden kurtul sana kaç! 
Durası zaman mıdır? 
Tütesi duman mıdır? 
Bul ki aradığını,
Bitsin orman yangını.
Bu tutuşan can mıdır? 
Gün çekildi sulardan,
Sofra hazır, kalma aç! 
Uzak dur uğrulardan,
Senden kurtul sana kaç! 
Bu yalancı dünyada
Kimse kalası değil.
Alacası üzümün,
Nuru iki gözümün,
Benliğe verme meyil,
Özlemi getir yada,
Sevgi en kutsal amaç,
Hak rızasınca eğil,
Senden kurtul sana kaç! 
Gönül isteşir sanma
İki kaşık bulamaç.
Can gıdası kandedir
Benim gönlüm andadır.
Kalma bir yolda, kıraç; 
Sorma bu kar, tipi ne? 
Sarıl Hakk’ın ipine
Senden kurtul sana kaç
Herkes gidici elbet
Değil bunda kalıcı
Yol sende, bende nöbet; 
Hacı Bektaş yolunda,
Salkım salkım bir ağaç.
Nice buldun alıcı? 
İşte Hakk’ın huzuru
Erinme, çevrene saç! 
Gönlünü eyle, duru
Senden kurtul sana kaç!



Baş değil, başı var, bir başak değil
Yenilir şey değil, yumuşak değil
Çokça var her evde, vuslat çizgisi
Kuşak misali amma kuşak değil…



Özlemini duyduğum şey, bütün bir yaz,
Boğazlar içinde ille mavi boğaz.
En güzele, en yüceye, en maviye doğru,
Üzengisinde, bir hırçın atın, doru
Çıkmak dilerdim, bir sabah doruklardan; 
Boşanırcasına mermer oluklardan,
Ufku yangın yerine çeviren ayna! .
Aşktan, saadetten, yaşamaktan yana
Bütün nem varsa, sana borçluyum bu gün,
Boşuna mı kayalardan döküldüğün! ..
Nerde kaldı, dön bak, şavkınla süslü göl! 
Köpüklerinde güvercin göğüslü göl.
Sensin ümit, kursağında bir ağacın,
Dört gözle yollarını bekliyen, yalçın
Taş ormanlarda büyüyen kasırga! .
Sonra mavi geçitten aydınlığa
Kurşun hızıyla düşen ilk ıslak tohum,
Sonsuz musikiyle sarhoş olduğum
Su, yunduğum su, içtiğim su heey! .
Bakışı heey, düşlerimin doğuşu heey! ..
Öyle aşk bu, öyle renk, öyle turuncu,
Ak-ovada güzellerin en korkuncu..
Dudaklarda kütür kütür kırılan buz,
Ilık şubat boyunca, titreyen temmuz.
Ne var ki, bir sıra mavi sonra beyaz
Köpük köpük bir masalda Mavi Boğaz...



Ben can sıkıntısına çare buldum 
İşim varmış gibi davranıyorum 
Aşıkmışım gibi yapıyorum 
Bekliyorum orda burda 
Ne bu telaş diyor biri 
Treni kaçıracağım diyorum 
Ne bu dalgınlık diyor yanımdan geçen 
İşte bakın anlamıyor musunuz 
Ya siz 
Ne yapıyorsunuz?



Bir alev-gül baygın dudaklarında
Düş düş...
Yalnızlık ormanları kuytu
Bütün masallar büyümüş...
Oltalarda mercan balıklar
Yalnızlık denizleri, derin...
Düşünüyorum, kuytu odalarda
Bir güle uzanıyor ellerin...
Bir damla yaş gibi sıcacık
Bakışlarında eylül bahçeleri...
Bir gül gibi topluyorum usulca
Uykusuz geceleri...
Bir gül yaprağısın uzakta
Hayal gibi yok musun, var mısın? 
Yalnızım, dertliyim, çaresizim
Duyar mısın?



Yaşamak uğruna bir tanem ne varsa 
Her şey yüzün suyun hürmetinedir. 
Şu tablo, şu nehir, şu vişne dalı 
Her şey yüzün suyu hürmetinedir. 
Boş yere mi kumruların ötüştüğü, 
Yıldızların gece yarısı düştüğü. 
Şu yeşil kubbeleri süsleyen büyü 
Her şey yüzün suyu hürmetinedir. 
Şu dağ, beyaz beyaz, su mavi mavi, 
Aşkın şu bitmek bilmeyen alevi. 
Yolların sonunda ne varsa uhrevi 
Her şey yüzün suyu hürmetinedir. 
Bilinmez, ne sabırsa, işlenen taşa, 
Yanmak, kanarcasına dolun-ateşe; 
Hasret, vuslat dedikleri endişe, 
Her şey yüzün suyu hürmetinedir. 
Rüzgar gibi, dalgalar gibi, mesela; 
Bir içli türküyü söyler gibi hala, 
Şu taptaze sitem,şu tatlı bela, 
Her şey yüzün suyu hürmetinedir. 
Muhabbet bahsinde ey en büyük gerçek, 
Yorgun kanatlara kim yol gösterecek? 
Konuşan dil, büyüyen renk, açan çiçek 
Her şey yüzün suyu hürmetinedir.



İy tugan til, iy matur til                      

Etken, enkemniñ tili

Dönyada küp nerse bildim

Sin tugan til arkılı

İy tugan til her vakıtta

Yardemiñ birlen siniñ

Kiçkineden añlaşılgan

Şatlıgım, kaygım minim

İy tugan til sinde bulgan

İñ ilik kılgan duğam

Yarkıkagıl dip üzimni

Etkem, etkemni Hodam..

[TÜRKİYE TÜRKÇESİYLE]

Ana Dili

Ey ana dili, ey güzel dil

Atam, anamın dili

Dünyada çok şey öğrendim

Sen ana dil vasıtasıyla

Ey ana dil her zaman

Yardımın ile senin

Küçüklükten anlaşılmış

Sevincim, üzüntüm benim

Ey ana dil sende olmuş

En ilk okuduğum duam

Koru diyerek kendimi

Atam, anamı Hüdam.



Türkü söylerim, durduğum yer dar bile olsa,
Korkmam, sevgili milletim Tatar da olsa; 
Göğüs gerip karşı dururum, bana millet,
Şimdi ok atıp, ateş edecek de olsa.
Sağa sola sapmam, ileri atılırım,
Yolda engel görsem, durmam aşarım; 
Elinde kalem, yazıp duran genç şâire,
Bilinir ki, korkmak, ürkmek haram.
Endişelenmeyiz düşmanın gücünden biz,
Bugün artık Ali ile Rüstem'le denkiz; 
Şâir ömrü boyunca kaygılanır, acı çeker,
Dalgalanmadan durulmaz engin deniz.
İyilik karşısında eririm ben, bal mumuyum,
Överim iyi şeyleri, tatlı dilliyim; 
Kötülüğü kınarım, övemem! 
O hususta pek katıyım, affedemem! 
Kötülükler çileden çıkarır beni,
Sanki sopa ile döverler beni,
"'Neden böyle? , "Olmaz diye söyletirler,
"Ahmaklar, aptallar derim, öfkelenirim.
Eğer atsa haksız yere, tek tek oku, atıcı,
Ben derim, dost, bu atışın yersiz,
"Hatalı atış yaptın, arkadaş geri al okunu,
Dostluk gösteririm sana, vurduğuna bakmadan.
Kederlenince gönlüm, şiirim gamlı olur,
Pişti diye düşünürüm, ama çiğ olur; 
Uçurmak isterim göğsümden bülbül,
Birdenbire miyavlayan kedi olur.
Överler allı güllü, renkli şeyleri,
Lezzetler oluverir zehir; acı; 
Böylesine acı acı, zehir yazsam da ben,
Anlaşılmalıdır iyi niyetimin tamamı.
Puşkin ile Lermontov 'u örnek alırım,
Yavaş yavaş yukarıya yükselirim; 
Dağın zirvesine çıkıp bağırmak istersem,
Koca dağdan, düşerim diye korkarım.
Maksada ulaştıkça, gide gide yol kısalır,
Bir yerlerde yatan hislerim uyanır; 
Eğri değilim, doğrulmaya mezar beklemiyorum,
Tanrı 'min feyzi gönlümde iz bırakır.



Kıra ak kardan
Yorgan örtülmüş,
Toprak bahara kadar,
Uykuya dalmış.
O durmadan uyur,
Kış geçinceye,
Güneyden kuşlar
Dönünceye kadar.
Bahar ayları,
Nisanı, mayısları,
Pek güzel çizilmiş
Atmış tanları.
Ormanın çağıltısı
Kuşların ötüşü,
Göğün gürlemesi
Yağmurun yağması.
Yıkanır hergün
Güneş nurunda,
Ondan sonra yine
Çiğ düşer geceye.
Yeryüzünün bu hâli
Anlattığımız herşey,
Geride kaldı,
Ancak rüyada görülebilir.
Yeryüzü uyuyor, sakin,
Görüyor tatlı düş,
Uyanacaktır,
Bekle, geçsin kış.



Bakışlarımda değişti artık eşyaların rengi
Anlıyorum ki, gençliğim geçmiş, geçmiş ömrümün yarısı
Gözlerimi çevirsem, hayatımın göklerine
Oradadır, genç hilalin yerine dolunayın ışığı
Hangi dert ile kalem oynatsam kağıt üzerinde
Uçmaz evvelki deli, saf, genç sevgi kıvılcımı
Ey mukaddes, kederli sazım, neden pek az çaldın? 
Sen kırılıyorsun, ben sönüyorum, ayrılıyoruz sonunda! 
Uçtu dünya kafesinden sıkılıp gönül kuşu
Mesut yaratsa da, yabancı yaratmış cihana Tanrı
Ne kadar hüzünlensem, konup milli ağaçlar üstüne
Hepsi kurumuş, bir tane bile yok canlısı, yapraklısı
Olmadan altın yarım, soğuk yarım sen de benim
Bir tebessümle hayat yolunu aydınlatıcım
Göz yaşın bile kurumadan ağlarken vefat eden anne
Cihan ailesine neden getirdin yabancı insanı
Öptüğünden beri anneciğim, en son defa sen beni
Her kapıdan kovdu oğlunu, muhabbet bekçisi
Bütün gönüllerden ılık, yumuşak, kabrinin taşı
Orada aksın göz yaşımın en acısı ve en tatlısı.



Güz yoğuruyor teknesinde
	ölü yapraklarını hüznün; 
	—duaları yarıda kalan ağaçlar—
	yapraklar kopuk eller gibi yerde
	savruluyor başdöndüren bir hızla
	anaforuna yokluğun; 
	soluğunu tutan rüzgâr
	yavaşlayan yürek atışlarını dinliyor doğanın; 
	gölgeler tedirgin ve titrek
	son bir diriliş atılımıyla
	uzuyor ve siliniyor; 
	yıldızların söylemek isteyip de
	açıklamağa cesaret edemediği korkunç giz
	yaklaşan son'u duyuruyor,
	ölüm kalım savaşını sürdürüyor son yaz; 
	sokak ortalarında, bahçelerde ve parkta
	yaz kokuşmaya yüz tutmuş cesediyle
	boylu boyuna uzanmış,
	ölü gövdesini karıncalar götürüyor; 
	güz hazinesinin kapısını ardına kadar açmış
	borç üstüne borç ödüyor,
	iç rahatlığıyla yatacağı
o ak uzun uykusuna hazırlanıyor



istiyorum olmayı büyük insan,
Diliyor gönlüm yüksekleri.
Gönülden severim bahtını Tatar'ın,
Görmek için canlılık vaktini
Tatar'ın. Tatar'ın bahtı için can
atarım: Tatarım ben, kendim de saf
Tatarım. Pek çoktur benim millete
vaadim, Düşmez mi vavı, vallahü
âlem?



Kış, boran, soğuk hava, yaprak gibi kar yağar; 
Rüzgâr kovar kart, kar, "düşeceğim diye direnir.
Eser rüzgâr, uğuldar, kar hep şiddetini artırır; 
O sırada, caminin yanında kör bir yaşlı durmakta.
Gece gündüz hep orada, her Allah 'in günü,
Torbası elinde, dilenir yaz ve güz, bahar, kış günü.
Acınacak hâl, acınacak hâl, pek zordur, pek zor; 
Versenize bir tiyin yalnızca, tenge değil, tiyin.
Anlatayım şimdi size: bu kişi pek zengin idi; 
içtiği, baldan şekerden, yediği sadece yağ idi.
Bir zamanlar tutmuştu şöhreti, şanı,
Bu kör ihtiyarın, Kazan, Hanıkirmen, Astırahan.
O mandıraları nasıl anlatsam, o sayısız malları,
Hangisini istersen hazır: gülleri mi, alları mı? 
O üç atlı, o çok güzel faytonları,
Nerede o tilki kürkleri, nerede ah o elbiseleri? 
Güzeldi, pek güzeldi, daha fazla ne diyeyim? 
Anadan doğma, görüyor musunuz, versenize bir giyecek.
Bütün efendiler idiler bu ihtiyarın meftunları,
Kalmadı bu ihtiyar için yapmadıkları efsunları! 
Başları önlerinde, sağa-sola çevirerek,
Yürürlerdi yaşlı adamın yanında yorga tay gibi
yorgalayarak*
Nerede o zenginlik günlerindeki sevgili dostları,
Nereye kaçtı hepsi: Gaynükleri, Ehmüşleri? 
Acınacak hâl! Acınacak hâl! Pek zor, pek zor; 
Versenize bir tiyin yalnızca, tenge değil, tiyin.
Beş vakit namaz ehline el açıp kalır; 
Görmezki hazret bu ihtiyarı, yalnızca göz ucuyla bakar.
Ya öyle mi? - Akçe varken dost da var, yâr de var; 
Akçe kokusu çıkmazsa, var olan da yanından kaçar.



Koşturup çift at, dosdoğru Kazan'a gidiyorum bakarak,
Sürüyor atları arabacı, mahmuzlayıp tartaklayarak. Geceydi,
sevinçle nurlar saçarak ay parlıyor, Esen hafif rüzgârda
ağaçlar, yapraklar sallanıyor. Her taraf sessiz. Fikrim bana
neler mırıldanıyor, okuyor, Nedense gözlerim ağırlaşıyor,
tamamen uyku bastırıyor. Bir zaman sonra açınca gözümü,
yabancı kırlar
görüyorum.
Ah bu nasıl ayrılık? Ömrümde sanki ilk defa görüyorum.
Sağ ol, şen kal, affet, ey benim doğduğum yer,
Benim türlü türlü hayaller kurduğum yer.
Hoş ömür sürdüğüm şehir! Şimdi uzaklarda kaldınız; 
Ah, tanıdık evler, büsbütün gözden kayboldunuz.
İçim sıkılır, yanar yürek, kederli, düşüncedeyim; 
Bir tanecik arkadaş bile yok, yalnız ikimiz: Fikrim ve ben.
Ah günahımın korkunçluğu, arabacı da pek sessiz,
Söylemez bir güzelin yüzüğü ve kalpağı türküsünü! 
Sanki kimsem yok gibi, birşeyyok, birşeyki; 
Var olan var, yalnız akrabam yok, yetimim, yetim.
Burada herşey yabancı bana: Mingali, Bikmolla da kim? 
Bikmuhammed, Biktimir, hiçbirini tanımıyorum, bunlar
kim? 
Sizden ayrılıp kardeşler, yurtsuz, güçlükle yaşamak; 
' Güneşsiz, aysız yaşamak gibidir, bence.
Bu düşüncelerle kaskatı kesildi başım,
Pınar gibi, istemeden akıp gitti göz yaşlarım.



Kara yüzlüler, bizi olmayacak işlere zorladılar:
Burada yok size hürriyet, sultanın ülkesine gidin, dediler.
Gitmeyiz, orada işimiz buradakinden daha zordur,
Burada casus on taneyse, orada onbeştir.
Buradaki gibidir oradaki zorba askerler; 
Kamçılar aynı kamçı, tek fark, feslidir onlar! 
Orada da millî serveti yağmalayanlar var elbette; 
Aç köylüden son lokmayı çekip alanlar var, elbette! 
Deli miyiz, kendimizi neden ateşe atalım? 
Cennetten çıkıp, neden cehenneme girelim? 
Biz göçeriz, ancak göçerse bizim şehirlerimiz,
Geri dönerse burada geçirdiğimiz asırlarımız.
Burada doğduk, burada yetiştik, burada öleceğiz; 
Bağlamış buraya bizi yüce Tanrı 'mız.
En büyük maksadımız: "Hür memleket, hür Rusya! 
Yurdumuzdan ayrılmayız, ey kara yüzlüler! 
Apaçak cevaptır bu, sözlü değil, hem de matbu:
Kendiniz gidiniz efendiler, sizin için iyi olacaksa bu!



Ayrılıp gitsem de senden, ömrümün tanında ben,
Ey Kazan ötesi! Sana döndüm daha çok severek ben.
O tanıdık kırlar, alanlar çekti evvela hissimi,
Cezbedince, bırakmadı, geri getirdi sonunda cismimi.
Sıksa da, sende yetimlikler, fakirlikler beni,
Ayırsa da akranlarımdan horluk ve kötülükler beni,
Geçti artık o zamanlar, uçtu şu kuş gibi; 
Düşünüyorum, o günler, gördüğüm bir düş gibi.
Çarpsa da dalgaların, hiç almadı, boğmadı,
Sardı her tarafımı alev, yakmadı, kavurmadı.
Bu sebeple anladım ki, ey doğduğum yer, senin,.v,
Cana yakınmış dalgaların ve alevlerin! 
Ne kadar güzelmiş, deren, çeşmen, kırın,
Yolların, sokağın, evin, ot yığının, ambarın; 
Dört mevsimin, baharın, güzün, yaz ve kış günün; 
Bütün, bütün ak şalvarın, kendir, çarık, çorabın! 
Ve çobanın, köpeklerin, öküz, sığır, keçilerin; 
İyidir bütün kötülerin, vardır bence, yokların.



Halka derstir tiyatro, ibrettir,
Gönülde uyuyan derdi uyandırır.
Tiyatro, aydınlığa, nura iletir,
Geriye değil, doğruya ulaştırır.
Tiyatro, güldürüp eğlendirir,
Geçip giden ömrü düşündürür.
Orada, kendi hâlini görüp, gülersin,
Gülünç ise, değilse ağlarsın.
Görürsün hayatının nasıl olduğunu, mükemmel mi,
Değilse, neresi kusurludur? 
Tanzim edersin hayatını, tamamlarsın,
Böylece pek çok ilim tahsil edersin.
Artar iyiliğin, eğer iyiysen,
Yumuşak başlı eder, vahşiysen.
Eşit sayar herkesi tiyatro:
İster kul olsun, isterse imparator.
Mukaddestir, büyüktür, yüce zattır o.
Büsbütün hür o, ve pek geniş o, özgür o.
O ilim yuvası, edep yuvasıdır,
Yaradılışları islâl için vesiledir.
Lâkin şartı var: Kötüye kullanılmazsa,
Himmet ağacından koparılma.
Olgunlaşma müddeti dolup, pişerse,
Kızarırsa, güzelce yetişirse.



Çocukluğunu özler bütün şâirler,
Acı tatlı hâtıradır bu, her şâire; 
Bayram gelince, ben de hâtıralarım,
Oynamak isterim, çocuklarla beraber.
Arafegecesi, heyecanla uyuduğum çağlarım,
Sabahı iple çekişim, bir türlü atmayan tanım; 
Yeni pabuç, yeni gömlek, yeni pantolonu
Yastığımın altına koyarak uyuduğum çağlarım.
Sabaha karşı uykuya daldığım günlerim,
Rüyamda bile nurlu bayramı beklediğim günlerim; 
Anneciğimin seslenişi hâlâ kulağımda: "
Bayram geldi, kalk yavrucuğum! Kalk, yavrum! 
Tan attıktan sonra sokak boyunca koştuğum günlerim,
Masumane lezzetler ve huzur bulduğum günlerim,
Kurban eti, lezîz bayram pilavı üstünde,
Namaz kılıp, güle oynaya döndüğüm günlerim.
Düşününce o güzel günleri, akar gözden yaş,
Huzurluydu o zamanlar, ne hoştu o yaş! 
Bayram günü, gökten yere nurlar yağar,
Sanırsın ki o gün iki güneş birden doğar.
Tanrı 'm! Çocukluğuma döndürmendir dileğim,
Dileğimi, senden başka kimden dileyeyim; 
Bayramlarda yine çocuk olayım, Rahatlayıp, koşup
gülüp oynayayım



Yıllar geçip gitse, yaşlansam da,
Belim bükülüp, zayıf düşsem de,
Gönlüm benim genç kalır, hiç yaşlanmaz,
Ruhum kuvvet bulur, zayıf düşmez.
Göğsümde benim şiir ateşi varsa,
Koyarım dağı, dağın üstüne, yaşlansam
da, Gönlüm ferah, mevsim artık yaz,
Şâir gönlünde kış olmaz, kar da yağmaz.
Olamam, hayır, yaşlansam da gerçek yaşlı gibi,
Oturamam yalnız, hayâl kurarak; 
Kurulamam, Tanrı emretse bile, soba başına,
Şiirlerimden gelir bana gerekli sıcaklık.
Şiir söyleye söyleye ölürüm, vâdem yetince,
Soru sormam Azrail'i görünce; 
"Bizgideriz, siz kalırsınız! , derim şiirle,
Cesedim toprağa gömülürken de.



Bir yaz akşamıydı tanışmıştık seninle,
Beni sana çeken, bir şeyler vardı.
Hasretin rüzgar gibi, esiyor ince,ince,
Gözlerim yaşla dolar aklıma sen gelince
Bekliyor bu gönlüm ümitle seni
Gel artık ruhumu biraz sevindir.
Unutmak mı haşa elimde değil,
Derdimin dermanı o görünmez kalbin dir.
Bir daha batmamak üzere doğsun güneşim,
Kurumuş çöllerde serap gibiyim,
Uğuldar ufukta o haşin sesin,
Çınladı,çınladı durdu kulaklarımda.
.



Toprak yeşermez, çiçek açılmaz, düşmezse yağmur damlası,
Nasıl yazsın şiiri şâir, olmazsa ilhâmcısı.
Bir güzelden hangi şâir, söyleyiniz, ruh almadı? 
Bayron mu, Lermontov mu, Puşkin mi, hangisi? 
İşe yaramaz bir et parçasından ibarettir yürek,
Parça parça doğramazsa, aşk ve muhabbet makası.
Dişlerinin cevherinden ilham aldım işte,
Ben bu şiirimde, söyleyiniz, inciden nesi eksik? 
Tatar şâirlerini geride bırakırım belki,
Yeter ki ileri götürsün beni aşkın kamçısı.
Hiç hükümranlığı kabul edemem, bütün dünyaya ben,
Olmak mümkünken aşk, muhabbet hizmetçisi.
Ancak zevklidir de, gizli ıstırap, gizli yanış! 
Var mıdır, bilmem benden başka aşkın anlayıcısı? Bütün
yanan âşıkları kendimden üstün zannederdim, Nerede Ferhat
ile Mecnun! Benim, âşıkların en şöhretlisi!



Bir kere aşkın ıztırabını, mihnetini çeken insan,
Bir kere sevip yorulan, herşeyden bıkan insan,
Gönlü buz tutmuş; bir daha hiç sevemez,
Artık başkası için gam yemez ve ah, demez.
Biter evvelki uçarılıkları, vakur olur,
Hiç açılmaz sevgiye, yumulan gözleri.
Sözleri ağırdır, kurşun gibi! 
Artık ıslanmaz gözleri, gözyaşlarıyla
Artık, sâdece yalnızlığı, karanlığı sever,
Peygamber gibi, derviş gibi, uzleti sever.
Faydası yok, duygu ateşiyle yanan
Gönlü kül oldu, kömüre dönüşüp, hissizleşti.
Bu, ormanda bir ağacın, yıldırım düşmesiyle,
Canlılığını kaybetmesine, kurumasına benzer.
Artık o, sonsuza kadar dallanıp, budaklanamaz.
Bir kere yanıp söndü, bir daha yaprak vermez.
(Lermontov'dan tercüme)



Ey ana dilim, ey güzel dil, anamın, babamın dili! 
Senin sayendedir, dünyada öğrendiğim her şey
Bu dil ile evvelâ, annem ninni söylemiş,
Sonraları, geceler boyu ninem masal anlatmış.
Ey anadilimi Her zaman yardımınla senin,
Küçüklükten beri hissederim sevincimi, kederimi.
Ey anadilim! Seninleydi ettiğim ilk duam:
Affet demiştim, beni, annemi ve babamı Tanrı'm.



İşittim dün gece, biri türkü söyler,
Gönlümüzce güzel, bizim türkümüz,
Türlü düşünceler ilham eder,
Öyle ağlamaklı, kederli türkümüz.
Dertli dertli yavaşça söyler,
Tatar gönlü neyi hisseder; 
Güçsüz düşmüş, son üçyüz yılda,
Kader bizi ezmiş nasıl da.
Az mı mihnet çekti milletimiz,
Az mı gözyaşı dökülmüş,
Millî hislerle alevlenip,
Uzayıp uzayıp yükselir gönlümden.
Hayranlıkla türküyü dinledim,
Bıraktım, âdi dünya kaygılarını,
Gözümün önünden geçer gibi oldu,
Bulgar ve Akidil boyları.
Dayanamadım, gittim, türkü söyleyene,
Dedim: "Kardeş, bu hangi türkü? 
Cevap olarak soydaşım bana:
"Bu türkünün adı, dedi, "Ellüki.



Dağ başına kurulmuştur köyümüz,
Bir çeşme var onun yakınında; 
Köyümüzün güzelliğini, suyunun tadını bilirim,
Onun için severim, ruhumla, varlığımla.
Tanrım burada yaratmış, burada doğmuşum,
Burada, evvelâ Kur'an âyetlerini okumuşum,
Öğrendim burada Resulümüz Muhammed'i.
Nasıl mihnet, cefâ çektiğini, nasıl yaşadığını.
Hatırımdan çıkmaz burada gördüklerim,
Neşeyle oynayarak ömür sürdüğüm,
Ağabeyimle beraber, kara toprağı,
Saban ile sürerek, günler geçirdiğim.
Bu dünyada, belki, pekçok işler yapacağım,
Belli değil, nereye sürükler beni kaderim; 
Nereye gitsem, nerede dursam, ne yapsam da,
Hatırımda ebedîkalır, doğduğum yer



Şâirim, kutsiyetin olsun gönlünde senin sır; 
Şâir olduğunu kimseye söyleme dostum, sakla.
Anlamasınlar, nereden kaynaklandığını kudretinin,
Latif varlıklar gibi gösterme sen, gerçek suretini.
Her zaman, her yerde başka kılıklara bürün:
Verme kimseye sır, onlarla sohbet ederken; 
Gül, kederli yüzle çıkma onların karşısına.
Kenara çekil, söz açılırsa şâirler bâbınd; 
Sadece şâir arkadaşın bassın ayağını, mihrabına.
Dalma bu hayata, bu başka dünya, başka hayat; 
Dünyanın boş işleri, şâire uzak, şâire yad.
Kim olursan ol, orasına hiçbir sözüm yok,
Yalnız şudur sana tavsiyem:
Kaç kendi kendin olmaktan.
Bil, yaraşmaz bu küçük maişet, bu duruş,
Sonsuzluğa uçamaz, ne kadar beslense de kuş.,
Feyzi sonsuz şairlik tacı ebediyen senin olmaz; 
Küçülerek düşsen altın sesinin peşine.
Büyüksün, baş eğme, bu âdi canlılar dünyasında; 
Pâdişâhsın, gerektiğinde baş eğsin dünsa sana.
Doğrul, cevap verme, taş kalpliler kırarlarsa kalbini; 
Bütün işleri, bulandırmaktır zemzem çeşmesini.



Bir çıtırdı işitsem, yüreğim ağzıma gelir; 
Şüphelenirim: itiraz etmek için vicdanım gelir.
Şaşırırım: Yok iyi iş, yatınca da, kalkınca da; 
İş yaptırmağa her ân karşıma şeytanım gelir.
Ne gördüm bu cihanda? Ne yaptım? Düşününce; 
Karşıma, hakikat yolundan ayrıldığım gelir.
Şiir söylerim, lâkin şiirimden fayda var mı halkıma? 
İlhamım melekten mi, yoksa şeytandan mı gelir? 
Doğru, şairlik ile gerçekten malûl olmalıyım ki,
Birbiri ardınca sıralanarak, meydana dîvânım gelir.
Sanırım, yeryüzü cehennemdir benim için; 
Bir tanecik şiir yazarsam, cennet ve Rıdvan 'im gelir.
Karaladığım her kâğıt, sanki bağ ve bostan olur,.
Her harfle karşıma Vildân ve Gılmân 'im gelir.
Şiirimi yazarım, basılır, ben hâlâ endişeliyim,
Var yok ile fikrime, ismimi ilânım gelir.
Hiç beğenmem yazdıklarımı sonra ben,
Gözümün önüne, her zaman noksanım gelir.
Bir ân gelir, her saadetten ümidimi keserim,
Birdenbire ikbâl adlı çolpanım gelir.
Parıldar o, göklerimde, ümidimi artırır,
Gözyaşımı silmeğe, sanki, nazlı sevgilim gelir.



Hatırımda, korkarak aklımdan bâzı fikirler geçirdiğim günler,
Afîfâne ve masumane gülüp oynadığım günler,
Hâtınmdadır için için beklediğim, aydınlık baht,
Dileyip gizlice, rahat ve mesut olduğum günler.
Hatırımda, ilk defa masumca aşk derdi uyanınca,
İlk olarak ilâhîbir zevkle akıttığım gözyaşı,
Âşık oluşum, kanımın tutuşması, hasretle yanışım,
"Seviyorum! diye söyleyişim, o ân kızarışım, utanışım.
Zaman geçti, sular aktı, şimdi yok artık o alev,
Ateş söndü yürekte, ebediyen artık o soğuk.
Sükûn buldu kalp, hay huy ve kavgadan kurtuldu,
İncinip kırılmakta, yalnız hatırlamakla bile.



(Zileylük türküsüne) 
Dayanmışsın köşede direğe,
Yaprak gibi sapsarıdır yüzün,
Acımadan duramam, dayanmaz yüreğim,
Pek kederli bakıyor gözlerin.
Uçuşan kuş, yolunu şaşırmış hayvan gibi,
Geçenlere meyus bakıyorsun,
Görüyorum, titriyor dudakların,
Hangi Tatar zenginine beddua ediyorsun? 
Azdır bizde zenginler, hangisi, kim,
Hangisi kırmaz meleğin kanadını? 
Alsın şeytan îmânını,
"Cehennemlik bu, deyip kaygılanmazsa! 
Gördüm sana zulmedeni,
Keyifler sürmekte, eğlenmekte,
Rahat etti, kâfir, seni böyle
Direğe yaslatıp kurutmakta.
Bilemezsin, seninle beraber,
İnce şâir gönlünün de kırıldığını,
Senin öyle çaresiz hâlinin,
Onu nasıl üzdüğünü.



(Günlüğümden) 
Bulunca bir mevzu, yazarken şaşırırım; 
"Neresinden, derim, ben bunu işleyeyim? 
O kilit gibidir benim için, yok anahtarım,
Büyük bir settir, yok çıkmağa merdivenim.
O kayıktır, yok yanımda küreğim,
Böylece içimde kalır pek çok hislerim.
Ya da fikrimi etmektedir tenkit,
Etmesem bile ben ona iltifat.
Düşünürsün birşeyi, sana doğru gelir gibi,
Şüphe düşer içine, dersin, yok o da doğru değil.
Bana nasip olmadı hâlâ, hakikate olmak vâsıl,
Bilmem neden, ayrılmadı sağ ile sol.
Ey Tanrı 'm, nasıl kurtulacağım şüpheden? 
Kurumaz neden, şüphe teri bu alından? 
Tanrı 'm, bu karanlık ne zaman sona erecek,
Ne zaman yol alacağım, göğsüm ile yararak?



Tutuşturmak istersen halkın gönlünü,
Titretmek istersen en ince tellerini,
Söylenecektir elbet, acı hasret şarkısı,
Gereksizdir, mânâsız, gülüp oynamanın.
Karanlıktır, kederlidir ömür yolu,
Bu dünyada kim geldiyse sana doğru,
Şüphesiz onun, yaralı göğsü,
için için yanar, hasretlerle dolu.
Zavallı adam! Oynayıp gülse de,
Dertlerini içinde saklar.
Ömrümüz oyun değil, bayram değil.
Gamsız olan kimse, insan değil.
Birazcık mutlu olur sarhoş,
Zehri içince kendi kendine der:
"Dünya nasıl da güzel, ne huzurlu,
Bu dünyada benden büyük kim var?



Seni korkutmasınlar, devle, cinle, periyle; 
Yalandır bütün bunlar, yaşamaz hiçbiri dünyada.
Cin diye bahsederler, eskilerden kalmıştır o,
Söylemesi hoş, neşeli, şairane bir yalandır o.
Hortlak ve albastının olduğu sahralar, kırlar da yok; 
Devlerin yaşadığı ormanlar da yok.
Sen hele büyü, oku çok, o zaman anlarsın hepsini; 
ilmin nuru gösterir sana, pekçok şeyin yalan olduğunu



(Fedorov'dan muktebes) 
Galibane aydınlatarak, yavaşça yine tan atıyor; 
Hüzünlenip kederlenerek, ağır ağır ay batıyor.
Birbiri ardınca yok oluyor, gökte yıldızlar sönüyor; 
Tan yeli hafif hafif esiyor, yapraklar sallanıyor.
Örtüsünden sıyrıldı, açıldı, yemyeşil kırlar; 
Kalktı, yerleri kaplayan kapkara örtü.
Sessizce yatmış, yorulmuş, gece boyunca günü bekleyerek,
Parlayarak, yayılıp yatmış göller, sihirli ayna sanki.
Sevinçli yeşillikler, gülümser çiçekler, lâleler; 
Bülbüllerden yağar, yağmur gibi, methiyeler.
Durmuşlar, görmek için erkenden, tabiatın
güzelliğini, Gökyüzünde ak kuşlar gibi geçen, bulut
kümeleri. Karşılanacak en güzel ân, bahar tanıdır,
Bu vakitte düşün, şâir: Geldi ilham, düşünsen.



Tenimden ruhum, çık, Tanrı 'na yönel, git, dön geri! 
Gitti ruhumun gıdası, döndü istibdat geri.
Gülme sen de, bu yalan dünyaya hiç bir zaman,
Ey güneş! Ebediyen çıkma, karar, bat tekrar.
Bahardır diye başınızı kaldırmayın, güller, goncalar! 
Bilin ki, yanarsınız: Yeryüzü alevli istibdat yeridir! 
Kalmasın dostluk, muhabbet, gerçek sevgi dünyada,
Burası cehennemdir, değildir Ferhat ile Şirin 'in yeri.
Hizmeti bırakınız, zekiler, akıllılar ve dâhiler,
Bir daha doğmamacasına yok ol, sen de, istidat,
Siz de ey öldürücü hastalıklar, yerinizi terk ediniz,
Hepinizi içine alacak ölçüdedir, döndü istibdat,
Siz de mazlumlar güruhu, Tanrıya el uzatmayınız,
Kıyamet gününe kaldı haklar, reddedildi hepsi,
içki âlemleri, müzikler, danslar, oynamak, gülmek,
Herşey bitsin artık, yeryüzü sâdece feryat yeridir.
Ey kalem sen doğruyu yazma, göz boya, yalan yaz,
Bu mudur, doğruluk şiirlerini okuyup yazma yeri?



Başından beri bildiğim hâlde insanın,
Dıştan iyi görünüp, kötü olduğunu içinin,
Nasıl da bulamadım iyi yolu,
Uzatarak melunlara, Allah 'sızlara eli? 
Neden aldandım yalan gülüşlere,
İki yüzlülük ettim, üzümdeki ululuğa? 
Neden, aydınlığı seven hür kafa,
Münafıkların karanlığında oldu yarasa? 
Neden, çekilmedim bir köşeye yalnız? 
Nasıl gökte parlar bir tane yıldız? 
Öyle parlasaydım, ne olurdu, düşmeden
yere, Yaklaşmadan hiçbir kibirliye, sefile! 
Parıldayaraköyle, uzun yıllar geçince,
Sönerdim, Tanrı 'dan vâde yetince.
Esirim, kurtulamam, ebediyen artık,
Keyfim yok, her tarafım ışıksız, karanlık.
Riyakârlar çevirmiş dört tarafımı,
Göremem güneşimi ve ayımı.
Kırıldı hayâl ve ümidim; 
Görünmez karanlıkta çünkü Kabe'm! 
Hava yoktur, alamam hiç nefes de,
Sarmış pislik sağı, solu, aşağı, yukarıyı.
Zordur: Gücün yetiyorsa kurtulursun,
Başaramazsan eğer, oracıkta boğulursun.



Güçsüz düşürdü beni gizli sevda ateşi,
Bir zamanlar arslandan daha gözü pektim! 
Bahtım, kaderim, dileklerime engel oldu,
İnsan olan, bu hâle tahammül edemez.
Gönül kâsemden yaş dökmeğe kaldı gücüm ancak.
Düşündüğüm zaman ansızın gelip "hey demek.
Öldü ruh, gizli sevdadan, beis yok ölse de,
Olur mu, sevgilim, böyle keyfince cana kıymak.



Melanet, kir ve yalanla dolmuş içimiz; 
Tamamiyle fenalık ve bozukluktan ibarettir işimiz.
Şaşırırız dıştaki süslere, giyimlere bakıp; 
Can satarız nasıl da üç kuruşa bakıp.
Kirlenir defalarca ruh, vicdanda hiç huzur yok; Ne
sebeple, yeryüzünde bedene hamam var da, ruha yok?



Ne olurdu doğum denilen Sırat'tan geçmeseydim! 
Ömrün bu acı şarabını içmeseydim! 
Dönüyor ama, geçmiyor, bitmiyor ömür de,
Bahar geliyor, ateşler saçarak, sen kışlasan da.
Yoruldum artık, nerede son durağım? 
Atılıyorum, bir yerine üç adım atıyorum.
Karşıma çıkma güneş, ey kanlı leke! 
Ak kefen gibi yayılma üzerimize, tan. İntihar
edeceğim ancak, Tanrı 'dan korkarım.
Acı çekmez, hastalanmazdım hiç yoksa ben



Nasıl ki, yıldızlar parlarsa karanlık gecede; Öylece hatırlarım Tanrı'mı bahtımın karanlığında.
(Rusçadan) 
Sonbahar gecesi. Uyuyamıyorum. Evin etrafında rüzgâr ağlıyor,
Rüzgâr ağlamıyor, aç ölmek korkusuyla halk ağlıyor.
En sevdiğim işçi evlâdım bu yıl aç kaldı diyerek,
İyi, şefkatli anamız, merhametli yeryüzü ağlıyor.
Kaplasalar da burada, çürük dişini altın ile,
Bir dilim ekmek diye orada nazlı, ince bel ağlıyor! 
Ufak bir kırık yüzünden ölmekte olan gençleri görünce,
Can almak istemeyen Azrail ağlıyor.
Zaruret içindeki bu açlar, bayramdan bize ne, derler,
Çünkü, ibrahim ve ismail mezarında ağlıyor.
Gülüyorsa da, tok ve kurtuluşu olmayan halkın tekbirleri,
İşitenler ağlamaklı oluyor, tekbir ağlıyor.
Sonbahar gecesi, kötü, karanlık... Evin etrafında rüzgâr ağlıyor; 
Rüzgâr söylüyor ki, aç ölmek korkusuyla halk ağlıyor.



Dünya senin bakışlarınla göründü, ebedî gece,
Gittin, arayıp sen onu aydınlatmağa, ideal ateşiyle.
Gayret ettin, durup dinlenmeden yürüdün, bu yolda
sen, Azimle ileri gittin, bakmadan sağa sola, sen.
Ben hâlâ şaşkınım, anlayamadım, ne olduğunu,
Neden geriye bakıyorsun, ateşe kalınca bir tek adım? 
Aydınlık gördün mü geride? Ateş değil, altın o.
Yok mukaddes nûr da onda, yok sıcaklık, soğuktur o.
Mukaddes yolu evvelâ şöyle kısaltır o,
Satılman için ona, fikrini kendisine çeker o.
Arkana bakma dâhim, ideâl elbette, ileridedir; 
İleriye gidenler, bulsa bulsa Allah 'ı bulur.



Yaz yazı, ancak özenme hiç, şöhrete sen; 
Pek sarınma, hemen yırtılacak, çula sen.
Kazanamasam şöhret, hissedemezler deme gönlündekini,
Büyük pencere var, diye düşün, dünyaya açılan göğsünde



Biz beşinci yılda birgün, uyandık tan ile,
İşe davet etti bizi birisi iyi nam ile.
İş yapmanın zamanı geldi; tatsız uzun gece geçince,
Gözümüzü açıp, bildik, ölçerek gökteki çolpan ile.
Olsa bile o zaman bizde temiz iman, saf gönül,
Gözler çapaklandı, yüzler ise saf ve temiz değil.
O sebeple dostu, düşmanı ayrıdetmeden,
Çok karıştırdık rezil şeytanı gerçek insanla.
İdrâk ederek çalıştık, olsun kabul; 
Cebrail açacak gökte, o işlere sekiz kat yol.
Geçti zaman dostlarım, geçmişte kaldı o nasılsa; 
Şimdi çalışalım açıkgözlerle, gerçek idrâk ile.



Pekçok "yılan ses çıkararak kenardan bakarlar bahtıma,
Süzüle kıvnla kötüler, tırmanırlar tahtıma.
Sanki, hayat evimi saran karanlık azmış gibi,
Tahammül edemezler bir köşeden aldığım ışığıma,
Özleri sözlerinden alçaktır, gözleri dizden aşağı.
Köpek gibi havlarlar kusuruma, göz yumarlar iyiliğime.
Dünyadan bıktım, ümidim yok, onlar çoğalsalar da.
Yalnız öldükten sonra ben, çiğnemesinler naaşımı.
Sevmiyorum bu dünyayı, çünkü bütün dünya kötü.
Müptelâlar parçalanır, heveslenerek onda yaşamağa.
Güler yüzle karşılarım yükünü, hastalığını,
Hafife alırım, yüreğime kapkara kan dolduruşunu.
Az mı itildim, kalkıldım, ben zavallı yetim.
Azıcık yetiştirdi, okşayarak alnımı, milletim.



Birdenbire kaplar etrafı dumanlı bir hava; 
Karlar uçar, serpilir, kar üstüne kar yağar.
Kar yüzümüze çarpar acımasız, göz açtırmaz.
Her kara nesne bir kurt olur, yankesici olur.
Kan yemek istercesine, düşer yere donuk ay ışığı; 
Korkar ay sanki; ışığı bazen ak olur, bazen sarı.
Gün boyunca, sessizdi, ölü bir yılan gibi yol,
Ansızın başlay iverdi fırtına, işte kötü olan buydu.
Yoksa, kurtuldu mu bağlarından KafDağı'nın devleri? 
Delindi mi yoksa, Tanrı 'nın sonsuz, büyük minderi? 
Kar olup uçuyor mu yoksa, bu minderin yünleri? 
Koşuşarak can mı topluyor, Kaf Dağı 'nın cinleri? 
Karlar arasından bakarak söylenirim; ay güler.
Sanki, sıkıntıdaki fakire, köşkünden zengin güler



Gün doğar. Her gün hikmet ve mânâdan uzak iş görürüm. Gözümü
kırpamam gece boyunca, uyuyunca da korkulu rüya görürüm.
Yok yanımda gerçek dost, olsa da onu yabana görürüm.
Bilmem araştırmayı, ancak yüzlerde maske görürüm
Bitti bende îmân, merhamet, şefkat, muhabbet; 
Bağlı kurbanlık gibi, kızıl kan, et görürüm.
Hayatımın soğukluğundan dondu ruhum, katılaştı gönlüm; 
Dünyanın her tarafını, zemherirle çevrilmiş görürüm.
Kışın uçan kelebekler gibi görünür kızlar bana; Niçin
gezerler, derim, onları lüzumsuz bir renklilik olarak görürüm.
Yere sağlamca basarnam, ayağımın altını yumuşak görürüm.
Ey ölüm! Ben sende, keder ve sevinç görürüm.
Çıkamaz dışarı mânâlar, kurumuş gönül ırmağı; 
Boş kalan yatağını, yokluk çukuru, bataklık gibi görürüm.
Yok kurtuluş, dikkatini çevirsem de kendimden başkalarına; 
İslâm 'in vücûdunda kuzgun, Kabe 'sinde put görürüm.
Sâdece böyle bir hastalık mı, Oblomov türbesi mi? 
Günden güne benzim solsa da, ruhumda neden yokluk görürüm? 
Hastalık ruhun gömleği. Vücûdumu devanın türlüsüyle
Hergün yamarım, ertesi gün yine, yırtık görürüm.
Vardı, yalnız kalıp, şiirle avunduğum zamanlarım; 
Şiirin yansında artık, göğsümü tutup öksürürüm.



Dikkate değerdir bugünkü Tatar gençleri.
Anlamak, bilmek, ilerlemek, marifetle, hikmetle,
Dönmekte ve aydınlanmakta her zaman kafaları.
Bu hâlin sevincini, ben öteden beri bilirim.
Bize sâdece onlar gerek, onlar, denizaltı dalgıçları.
Gökteki sevimsiz bulutlar çekilir, yağmur yağar,
Yağar yere, rahmet gibi, gençlerin iyi niyetleri.
Çağlayıp akan sularla dolar dağların zirveleri, etekleri.
Gök gibi gürler havada, hür yaşama dâvaları,
Parlar, iyi fikirlerin hançeri, elmasları.
Gitmesin kırın millet, takarak kaşsız yüzük,
Biziz, onun övünülecek, gerçek pırlantı kaşları!



Takılıp kalmış bir noktada
Gölgesini içine düşürerek; 
Leke sabrın gücüyle büyür 
Tek başına
Uzanır güneşe dek, 
Arınır kirinden; 
Yürüyen ak lekeleri olur göğün, 
Mavi gök-uykusunun düş lekeleri.
Leke aşmaz sınırını,
Kendini bilir,
Durur bütün oturmuşluğuyla; 
Dağıtmaz, yaymaz gücünü
Siz dokunmayınca.
Leke lekelenmekten korkmaz,
Kurtulmuş geleceğin ürküntüsünden, 
Alabildiğine özgür; 
Sevincimin kumaşında parlayan
Üzüntü lekeleridir,
Silip de bir türlü çıkaramadığım
İçimin dökülen mürekkebidir.



Yıkmak yıkılmaz sanılan o duvarları 
Bir anda en geniş etmek en darları 
İnmek inilmez sanılan mağara diplerine 
Bir meşale olmak yalnızların en gariplerine 
Sürüklemek boş çuvallar gibi uçurumları 
Öze girebilmek için bir yana atmak yorumları 
Patinaj yapmak ölümün buz tutmuş pistinde 
Alışkanlık halinde durmak tek ayak üstünde 
Çizmek yaşamak haritasını alınteriyle, kanla 
Yönelmek ölümsüzlüğe doludizgin son imkânla! ..



Açıklığı sever, 
yansıtır gizli dünyasını, 
yüzünün bin bir yanıyla 
çoğaltır dileklerini»
Renk cümbüşünde 
köşelenerek inceltir duygularını, 
her yontuluşunda bir giz parlar, 
büyülü dünyasında yaşar şiirin.
Prizma
açar ağzını,
renk halinde dökülür sözcükleri; 
ışık dolaşır damarlarında,
her düşüncesi yansır dışa.
Saklıyacak hiç bir giz kalmamış 
saydam yüreğinde görünen.



-1-
Alev aynalar yandı göğün her noktasında 
Görünmeyen bir elin tuttuğu oltasında
Yakalandı binlerce şimşek ahtapotları 
Bir dev homurdanarak tutuşturdu otları
Gök yangını büyüdü ufkun dört bir yanında 
Aydınlandı dehlizler gecenin ormanında! ..
İdam hükmünü yazdı ve kırdı kalemini 
İstese de bozamaz gök-yargıcı yemini
Ödensin günahları, ceza görsün suçlular 
Alevden kaleminin parçaları uçtular
Tertemiz sayfa açtı büyük gök-defterinde 
Yaşadık mutluluğu boşanan gök terinde! .



Bana veda ederken,
Söz vermiştin,fazla gecikmem.
Bir kaç güne dönerim demiştin,
Bir hafta oldu,ama sen dönmedin.
Senin zamansız gitmelerin,
 Gidip de geç gelmelerin,
Beni deli ediyor.
Beni hiç mi özlemedin,
Yollarını bekliyorum,
Artık dönsen diyorum.
Ne kadar zalim olsanda,
Senden vazgeçemiyorum.
Önce sever göründün,
Sonra neden vazgeçtin.
Kalbime girdin orda yer ettin,
Söküp atmayı kolay mı sandın.
Ne olur sevgilim geri dön artık,
Planlarımız vardı geleceğe yönelik.
Şimdi hepsi bir hayal oldu.
Anladım ki senden bana yar olmaz.
Kalbimi verde öyle git.



Taş susar,
çözülmez kasları; 
susmayı susar
konuşmayı da,
Dışa vurur içinin katılığı
yokluğa direnen acı bilincini:
açmak büsbütün göğe
atışı taşlaşan yüreğini
göktaşı gibi fırlatmak sonsuzluğa,
bir pırıltıyla delmek karanlığı,
çizmek yeni baştan varlığını,
kurtulmak yükünden ezen dilsizliğin; 
ölüme, yokluğa karşı
uyanmak dinamit uykusundan
müthiş patlamalar gebe,
içinde yoğunlaştırdığı sessizliği
atmak bütün gücüyle ötelere! ..



Bir kez daha denedim yalnızlığımı, 
içimin kopmayan ipinde sallandım, 
ürküttüm bulut kuşlarını gökyüzünün, 
sonsuzun çizgisiyle sınırlandım; 
bir gün çaresizlik içinde kalmışken 
hiçlik ordularımı çoğalttım kendimden, 
geçtim ölüm bataklığını hıncımla kurutarak, 
köprüler kurdum umutsuzluğumun putrellerinden. 
Ben zamanı müthiş gücümle durdurarak 
kurdum sessizliğin duran saatlerini, 
Birgün her yanımdan kuşatılmışken 
bir kez daha denedim kendime tutunmayı; 
öyle genişlettim ki denizlerimi 
ben koydum yerli yerine adalarımı 
ve öğrendim kıyışız, limansız yaşamayı.



Ölüm öldü Elleri ellerinde kaldı Bir ozanın
Koca ölüm Nasıl sığdı içine Daracık bir ânın
Ve gömüldü yüreğine yaşamanın! ..



İçinde birleşmekten 
öte bir özlem var; 
tek başına yaşamayı
arasıra hayâl eder fermuar.
Bazan inadı tutar, 
sıyrılır kolaylığından; 
güç yaşamalar arar, 
bulamaz, eder intihar



Makas düşünüyordu: ne çetindi görevi, 
kesmek, ufaltmak, kırpmak her şeyi; 
unutmuştu acımaktan gülümsemeyi 
taş kesilmiş yüreğin çelikleşen çığlığı.
Ben de isterdim kendimde denemeyi, 
bölebilmek içimdeki uzunluğu, sonsuzu; 
varlıkların en serti, en korkusuzu,
doğramak ne varsa kötü ve iyi.
Makas olaydım,
bölerdim uzayan can sıkıntısını, 
umutlarımı, ürkekliğimi, yalnızlığımı da; 
ölümümü kendime göre keser, biçerdim.



İsterdim ki toprağımda bile
Bir damla ışık bulunsun; 
Ey ölüm karanlığını bana
lşıklı bir tas içinde sun! ..



Bütün üzüntülerden kurtulmuş 
mesafeler rahat ve sessiz yatıyor,
erişememek kaygusundan uzak 
kollarını uzatıyor.
Serptim duygularımı mesafelere, 
ben sonsuzda yaşıyorum; 
dağılmışım parça parça bir kere, 
ben bu muyum diye bakıp şaşıyorum.
Ne güzel mesafeler gibi olmak, 
uzanıp yatmak boylu boyunca, 
her türlü düşünceden ve kaygudan uzak 
dolaşmak dünyayı bir uçtan bir uca.
Biz de ölümsüzlük denen yumaktan 
mesafeler gibi çözülebilseydik, 
tükenmek korkusu olmadan 
son noktaya kadar gidebilseydik!



Kalktı yatağından silkinerek dev, 
yaktı duygularını alev alev, 
sıyırdı ruhunu küllerinden, 
soluk aldı üstüste derinden; 
korku dolu bir kap oldu bedeni, 
çağrıldığını duydu, dinlemedi söyleneni, 
çıktı alışkanlığının çadırından, 
gözbebekleri yanıp söndü bir ân, 
geçti bir kararın tam ortasından, 
koptu kuşkuların son halkasından, 
dinledi ilkin yankısını sesinin, 
İrkildi görünce büyüyen gölgesinin 
kapladığını boydan boya gökyüzünü; 
duydu kanında özgürlüğünü, 
sardı beline kuşağını tehlikelerin, 
duydu özlemim ölümsüz ülkelerin, 
kasırgaları önüne katan bir hız, 
düşüncelerinin çaktığı bir gök, yıldızsız; 
sesinde yankısı ölümsüzlüğün, 
bakışlarında utkuyu muştulayan gün, 
doladı zamanı adımlarına, 
basmadı güvenlik kaldırımlarına; 
Gökte yıldızların tuttuğu alkış 
devin ayak seslerine karışmış; 
değişen bir gök altında uzak, 
mesafeleri içine atarak 
daldı bilinmeyenler ormanına 
karıştı ölümsüzler kervanına!



Adam yalnızlığını çözdü sokaklara,
umutsuzluğun güçlükle işlettiği yüreğini
gizilce ayarladı ölüme,
anlamsız düşlerin çözülen yükü
sırtında çağrışımların bin yıllık dinamiti; 
intiharı yakasına takılı,
kim selâmlar artık onu? 
yaşama rozetli insanlar değil,
hiç kimsenin görmediği
bir yabancılığın ender kumaşını giyinik; 
korkusuzluğun bileği taşında sivriltilmiş
ucundan alev damlıyan bir bıçak
saplandı sokakların sancılanan karnına,
damarlarından kan yerine inilti aktı,
adam eğildi içti; 
ortalıkta kimsecikler yoktu,
sokak, adam ve bıçak
düğümlendiler! ..



Ben bulup yitirdiğiniz: yuvarlak ve kaygan:
	Siz benim için bir denizsiniz
	çizgisiyim yokluğunuzun belli belirsiz bir iz
	ben o denizin dibinde dünyalarınızı tarayan.
	Ellerin dalgınlığı unutkanlığı tutmaların
	hangimiz size daha yakınız? 
	içinizde ne bulursanız yakınız
	ben size uzaktan bulanık gözlerle bakarım
	sırtımı dünyaya çevirdim bir büyük duvarım
	çekip çekip bıraktığınız balonlarım
	siz ben değilsiniz, ama ben onlarım:
	biriktirip de bir yere koyamadıklarınız
	yavaşlığa bürünmüş hız
	susmalarınızın yankılandığı dünya! ..



Bir heykel düşünde canlandığını gördü
 Yayıldı damarlarına kan; 
 Soluk aldı, güldü, öksürdü
 Ve kımıldandı ardından.
Bahardı, aydınlık bir gündü 
 Gök uzanıyordu alabildiğine 
 Öleceğini düşündü
 Pişman oldu dirildiğine.



Zaman yelkovansız bir saat gibi 
Güçlükle duyarız işlediğini; 
Biz de bilmiyoruz kimdir sahibi 
Her vakit kurulu, her vakit yeni
Arar gözlerimiz boş kadranında 
Bir gizli işaret beyhude yere; 
Duracak sanırız ölüm ânında 
Bir daha bir daha çalmamak üzere...



Bütün umut raylarımı söktüler 
Bir takım adamlar gölge gibi sessiz 
Aysız ve yıldızsız bir gecede 
İçime katran ve zift döktüler.
Geçti üstümden ağır silindirleri korkuların
Asfaltlandı içim; 
Kaldırıldı duraklarım
Ben şimdi hiç görülmemiş otobüsler beklerim
Sevinçler ötesi garajlardan.



İsterdim ki olayım odasının eşiği
O ona değmesede her an yanında kalsın
Gelip  gitmelerinin zorunlu bileşiği
Başkaları desinler ey aşık sen aptalsın
bakardım o soyunurken uyur gibi yaparak
aynasına yansıyan o taşkın göğüsleri
ve ruhum andırırdı içimde yaprak yaprak
onun saf ışığıyla açılan kaktüsleri
dururdum bir köşede miskin bir kedi gibi
kımıltısız ne çıkar okşamasın elleri
olurdum aşıkların en sessiz en garibi
üzerimden atlarken dokunurdu bir yeri
onu gözetlerdim hep ta sabaha kadar 
o soluk alışları bana hayat verirdi
sevincin kalıbına döktüğü kahkahalar
üşüyen varlığımı ısıtarak erirdi
                                    Sedat UMRAN



İrili ufaklı kubbeler 
Akisadalara gebeler 
Doğurdukları yalnız ses 
Duysun diye onları herkes 
Duaların içe işleyen sesini 
İnsanlar bilmeseler de görmesini 
Sağır kulakları açsın Allah 
Öğle, ikindi, akşam, yatsı ve her sabah 
Kurtuluş sadece dünyadan öte 
Varabilenler tam hürriyete 
Kavuşmanın sevincini tadanlar 
Kubbelerin ne demek istediğini anlar 
                                 Sedat Umran



Vinç
veriyordu vinç
ağırlığın şiirini 
paslı zincirlerin sesinde; 
gürültüyle düşerek 
koparmak istiyordu çelik halatlarını, 
denizin bittiği yerde bitmek, 
almak omuzuna sonsuzlukları, 
gitmek, gitmek! 

                             Sedat UMRAN



Koskocaman bir balya, hiç kimsenin görmediği 
gümrüğün sansüründen gizlice kaçırılmış 
bin tonluk acı~yükü sırtımda götürdüğüm; 
belki ben daha doğmadan bin yıl önceden 
bu ambalaj gizini çözen tek şifre 
—tehlikeli madde— gözyaşından soğuk damgası 
ya da kanmumuyla mühürlenip kapatılmış 
yasak yaşamaların bana armağan ettiği 
Almamazlık edemezdim ayıp olurdu çünkü,
en hafif olmak varken bu gece yolculuğunda 
bir ân yanımdan ayırmadığım bin tonluk acı; 
ama atamam ki odur duyuran bana yaşadığımı, 
o olmadan nasıl anlıyacaktım soluk aldığımı? 
Kadınlar, erkekler ve çocukların tüm mutlulukları,
darılmaların barışmalara getirdiği sevinç...
Her şeylerim kapalı odalarda bıraktılar,
örttüler iç'in iç'e açık pencerelerini; 
aradıkları yoktu ki zaten her şey gözönünde,
ellerinin altında balmumu günleri
aynı modele göre biçimlendirdiler,
yonttular köşelerini tehlikeli yaşamaların,
törpülediler uçlarım kuşkuların; 
uzun vadeli hesaplar, otomobil, apartman katları,
ay ay ödenen taksitler, bütün bir kuşağı yutan,
yanılmıyan hesaplar ve paranın birike birike
kişiliğe büründüğü, ortak olduğu yaşantılarına,
iğreti durduğu ve güçlükle tutunduğu iç düzende
Ölümün o kapkara soluğu gezinmiş aynalarda
görünüp kayboldular yarasalar gibi,
her gülümseme, her söz önceden hazırlanmış
mühürü ve imzası okunmayan bir dilekçe.
Ben o daracık kompartımanında yalnızlığın 
bir gece yolculuğunun tek yabancı yolcusuyum 
yanımda bin yıllık balyası acılarımın! ..



Çıkmış dar çerçevesinden anlamın, 
yaşıyor özgürlüğü içinde ânın 
yorgun gözleriyle dalarak; 
günler boş bir sayfa kadar ak, 
düşüncelerin yokluğu içinde 
tembel bakışlarıyla bir bunak 
arıyor yaşamanın dışında 
sanki tutunmak için bir değnek, 
istiyor yaslanmak ve değmek 
düşmemek için kendi akışında, 
kaderinin bir köşeye ittiği 
kırılmış bir oyuncak örneği, 
taşıyor içi boş gözlerle 
görüntü halinde gerçeği; 
yıllar değmeden geçiyor, 
alnında özgürlük rüzgârı, 
sevinçler, acılar, umutlar, 
iğreti, tavırlar hep yarı; 
uzakta ışıksız bir nokta 
yabancı her insan yığını, 
zaman bile durur gibi akmakta, 
yitirmiş aralar karanlığını; 
simgeler, biçimler ve eşya 
sıyrılmış korkulu özünden, 
mutluluk akıyor yüzünden; 
çözülmüş bir düğüm şu dünya!



Açıldı sessizliğin sedef çekmecesi 
Kış yerleştirdi içine yeryüzünü
Süpürdü toz halinde ufalanan günü 
Uçuştu havaya bu tozun binlercesi
Gök mangalının patlıyan mısırları olmalı 
Boyuna yere saçılan bu iri iri taneler 
Kış'ın yeryüzüne serdiği bembeyaz halı 
Sessizlikten dokunmuş kim bassa deler
Bir öykü ne sonrası belli, ne öncesi
Toprağın kara defterinde ak yaprak 
Rüzgârın elinde kaldı birden koparak 
Biz daha okuyamadan silindi son hecesi
Bir süt kâsesi kaymak tutmuş yeryüzü 
Uzun bir bekleyişin için için kaynattığı 
Dağ birden öfkelenerek yuvarladı çığı 
Görmek istiyor sanki ondan ürktüğümüzü
Girdi sessizliğin büyük gemisi 
Kış'ın bir gecede kurduğu ak limanına 
Hemen karşılamaya koştu kimisi 
Kimimiz sokulamadık korkudan yanma
Biri var sessizliği işliyor gergefinde 
Ap-ak bir gül halinde koskocaman 
O incecik iğnesi batırıp çıkardığı 
Ne yapacak bitiremeden kırıldığı zaman



Beni çok sıkmayın
Ağlarım hüngür hüngür
Ben üzüntüsüz yaşayamam; 
Binbir gözüm var
Her biri bir dünya görür...



Düşüncelerimin yumağını verdim sana
Çöz beni; 
Dolaşıklığım senin yüzünden
İsterim bilmeni! ..
Tutsağım, sımsıkı tutmuşsun avcunda 
Bir çığ gibi büyüsem de yüzyıllara 
Uzayan bir çizgiyim paralelinde
Beni ne bir kimseye sor, ne de ara! .



Dalınca öpüşlerimin ormanına
Bir geyik gibi ürkek 
Dudakları vurulup can verecek
Bir damla kan olacak anısı, 
Bir de incecik boynuzuna takılı 
Zavallı yüreğim! ..



Eriyor tutku dolu bakışlarım altında 
Bu nasıl olur diye düşünüp duruyorum 
Duygu mermerlerinden saraylar kuruyorum 
Yaşatıyorum onu göğe yakın katında
Örüyorum alnına şiirlerimden çelenk 
Gururunun tacıyla gülümsüyor uzaktan 
Zamanı uçlarından sımsıkı tutaraktan 
Bir araya getirip yapıyorum ona denk



Gidiyorum duygularımın sık 
Ağaçlı o yemyeşil ormanında 
Arasıra aydınlatıyor yolumu 
Kararan gökyüzünde çakan şimşekler
Zikzaklı bastonum düşen yıldırımdan 
Yanımdan hiç ayırmadığım 
Saçlarımda elektriklenen hıncımdır
Acıların ıslak kuşları başımda dolanan
Bir ağacım ömür halkalarında büyüyen 
Köklerim uzanıyor içimin uçurumuna 
Yalnızlığımın özsuyu yürüyor dallanma 
Bir kasırga uğultusu kulaklarımda hiçliğim
Sunyâta, ey salt boşluk içine al beni 
Dinsin dağlayan sessizliğinde uğultum 
Ben bahanelerin elinizde kalan kulpuyum 
İsteseniz de atamazsınız beni! ..



Adımlarımı sokakların ceplerinde bırakarak 
kaçmak istiyorum içimdeki dünyadan 
ölümle birdirbir oynayıp takla atarak 
sürüklemek ölü günlerimin cesetlerini 
sonu gelmez kafileler halinde ardımdan
Sarkarak anıların ahtapot kollarıyla 
unutuşun derin denizine upuzun 
umutlarımı boşlukta açlara saçarak 
ışıklı bilmeceler gibi ateş böceklerini 
gecenin kapkara saçlarında bırakarak
Yaşadığım renkli sevinçlerimden kestiğim 
Serpantinlerle ağaçları donatarak 
göğsümden fırlatarak hıncımın gök-taşlarını 
gece bu düşen ışıklarla yolumu aydınlatarak 
ötelerin o yemyeşil ormanına kaçmak



Kimse onaramaz aşkın yıpranmış kumaşını
tıpatıp biçmiş içimize o usta makastar
eğirip ipek ipliğini göğün mavi ipeğinden
geçirmiş acılarımızın paslanmaz iğnesine
hiç benzemez o umutlarımızın çürük ipliğiyle
teyelliyerek diktiğimiz günlük giysimize
aşk ruhlarımıza giydirilen bayramlık giysi
ışıldar üstünde sevincin elmas düğmeleri
oyulmuş iki yürekten dökülmüş bir toka
tam bir oturmuşlukla geçer uçları birbirine
Aşktır hor kullanılmadan taşınacak giysi
Çünkü bir kez delindi miydi yamanması güç
onu kurnazlığımızla yeniden astarlasak
ters- yüz etsek kusurları hemen sırıtacak
ölümsüzlük ırmağında yıkanmış bu kumaş
gecenin altın mekikli gök- tezgahında dokuduğu
umar yok kirlendi miydi çıkarıp atmaktan başka
aşkı özenle saklamalı ve ender giymeli



Ben ne zaman bir kelebek görsem
Seni anımsarım 
İncecik bir kelebek 
Düşlerime konup konup kalkan 
Ufalanmış bir hüzün tozuna 
Bulanmış kanatları 
Ben ne zaman bir gülüş duysam 
Sana uyanırım 
Sakar karanlığıma gündüzün 
Aydınlanır duygumun her katı 
Seni görürüm 
Ben nezaman bir gül koklasam 
Elindeki gül daha çok gül olur 
Dolarsın gözlerime 
Toz pembe bir düş gibi 
Ben ne zaman bir çift göz görsem 
Hüzne uyumuş tembel kış suları 
Suyunu taşırmayan bir havuz 
Güzün gri kanatlarıyla örttüğü 
Seni anımsarım 
Ben ne zaman bir çift el görsem 
Bileğinde ters takılmış altın saat 
Altınla kaplanır sevincim 
Ve ben özlemlerimin renkli uçurtmalarını 
Sana uçururum...



Güneşin sulara kurduğu 
Yaprakları alevden bir tâk: 
dalgalar altından geçtiler 
bağrışarak, el çırparak.
Güçlü kollarıyla çekiyor 
rüzgâr dalgaların zincirini 
ve dalgalar iterek birbirini
tâkın altından geçiyor.



Deliler dünyalarında rahat 
 Ölüm korkusundan azade; 
 Hisler deste deste, hayâller kat kat
 Yaşıyorlar bizden daha ziyâde
 Bizden daha çok var onlar 
 Hayâlin o yenilmez gücüyle 
 Alabildiğine yaşıyorlar
 Kendi yarattıkları bir ölçüyle! ..



Erzurumlu gelin düştü aklıma
Çıkıp yollarıma bakanım ah ah
Elinde kına yok gözünde sürme
Yalınayak bostan ekenim ah ah
Tarak aldım saçın örmeyi bilmez
Sürme aldım göze sürmeyi bilmez
Çalma saat aldım kurmayı bilmez
Horozun sesiyle gahanım ah ah



Bahar gelsin şu dağlara gideyim
Belki derdimize çare bir çiçek
Toplayıp devşirip harman edeyim
Açılan yaramı sara bir çiçek
Çünkü o da bir çiçeğin delisi
Kelebektir böceklerin alisi
Yeşil yamaç tabiatın halısı
Nakış dökmüş ara ara bir çiçek
Kara taşta ala geyik sesi var
O geyiğin ıssız taşta nesi var
Kavalın bir acı inlemesi var
Çobanı düşürmüş zara bir çiçek
Ben de bir aşığım Reyhani adım
Sorun çiçeklere az mı yalvardım
Benim tabiattan bir tek muradım
Götüreyim nazlı yara bir çiçek



Öz canımdan çok sevdiğim Erzurum
Çaresiz dişimi sıktım giderim
Gafillerden darbe yedi gururum
Çaresiz dişimi sıktım giderim
Selam olsun ecdat ile abaya
Abdurrahman Gazi Habip Babaya
Tuz ektiler çalıştığım çabaya
Kaderime boyun büktüm giderim
Benim canım feda idi bin cana
Bin can az derlerse iki bin cana
Kırk senelik gözyaşımı fincana
Kattım Karasu'ya aktım giderim
Kırılmış sazımı astım tavana
Çevirdim yönümü döndüm divana
Gurbet kelepçedir yurdu sevene
Bilerek koluma taktım giderim
Nazar ettim solu ile sağına
Sanki matem düşmüş yar otağına
Seyreyledim Palandöken dağına
Üç kez geri döndüm baktım giderim
Yel devirsin sebeplerin kökünü
Sırtıma verdiler sitem yükünü
Kırk senedir beklediğim ekini
Harmana dökmeden yaktım giderim
Alnımız apaçık yüzüm karasız
Buna rağmen kuyladılar yarasız
Tambura köyünden Emrah çaresiz
Ben de Erzurum'dan çektim giderim
Reyhani'yim aşk ateşim dinmedi
İftira darbesi cana sinmedi
Zeynel Horasan'a gitti dönmedi
Bu da benim kara bahtım giderim



Sanma her şey gece yatar
Çok şeyler var gece yatmaz
Hakkın cemalini görmüş 
Akarsular gece yatmaz
Aşk ile silkinir dağlar
Yaprağını döker bağlar
Yunus Emre durmaz ağlar
Özlemi var gece yatmaz
Akşam olur dağlar susar
Haramiler yolu keser
Rüzgar vurur otlar eser
Dağlar taşlar gece yatmaz
Hakikatin ermişleri
Marifetin görmüşleri
Veli Sultan devirişleri 
Zikre başlar gece yatmaz
Yükseler çamlı meşeli
Enginler beyli paşalı
Reyhani aşka düşeli
Döker yaşlar gece yatmaz



Bir kara gözlü yar yıllarca evvel
Berrak bir pınarın başında idi
Peri kadar saçlı huriden güzel
Durgun yüzlü on dört yaşında idi
Tam on dört gecelik ayın yarısı
Pembe tül altından sızan sansı
Adım adım takip eden birisi
Her dakka her saat peşinde idi
Sonra onu ben yitirdim el buldu
O zaman gönlümde yol iki oldu
Üç yıl sonra sordum dediler öldü
Hayali bir mezar taşında idi
Ben yine o yüzü görürüm bazı
Başka zaman değil çalınca sazı
Satırıma yazdığım gün o kızı
İlham hızı çatık kaşında idi
Reyhani'yim derdim izah etmeye
Yüz yıl yazsam imkanı yok bitmeye 
Bülbülümü koymadılar ötmeye
Mevsim elli birin kışında idi



Kime arzedeyim ben bu halimi
Ya ilahi yandım avrat elinden
Yıllarca sürdürdüm kalmakalımı
Ya ilahi yandım avrat elinden
Yağ yerine ciğerimi eritti
Beni haktan hakikatten farıttı
Üç oğlumu dört kızım çürüttü
Ya ilahi yandım avrat elinden
Mana okur iken uzandı yattı
Bütün eserimi çöplüğe attı
Sırlarımı komşulara anlattı
Ya ilahi yandım avrat elinden



Aman gazeteci gel bizim köye
Bizde olan türlü halleri de yaz
Yalnız saçlıyı başlıyı değil
Uyuzu koturu kelleri de yaz
Tütmez oldu köyümüzün bacası
Ne gündüzü belli ne de gecesi
Dokuz yıldır Almanya'da kocası
Çoluklu çocuklu dulları da yaz
Zannetme ki bütün millet bütündür
Bilmez misin bir tarafı yetimdir
Senin için şark hizmeti çetindir
Uzaktan görünen illeri de yaz
Vallahi doğuda yaşamak hata
Bir köyde bir ağa biniyor ata
Bir baş kırar on bin verir avukata
İfadeden aciz dilleri de yaz
Benim neme lazım koskoca ırmak
Çünkü taksımımda var susuz durmak
Senin bahsettiğin ojeli parmak
İçi nasırlanmış elleri de yaz
Bir de tennezzül et bizim köyde yat
Gel sor soruştur derdimiz kat kat
Taş koyulmamış Kars'a bir göz at
Ardahan'a gitmez yolları da yaz
Reyhani'yim ne karalı yazım var
Ben insanım bir çok yerde arzum var
Ne yazık ki bir kırılmış sazım var
Üstünde paslanmış telleri de yaz



Akşam olup kuş yuvaya dönende
Akar gözlerinden ey yaşı garibin
Herkes sılasına hicret edende
Alem sılasına hicret edende
Ağarır kipriği kaşı garibin ey
Garip olan kişi gurbette yatar
Tüyden döşek olsa yar bağrına batar
Garip kuşlar da dertli dertli çığrışır öter
Sızılar ciğerinin başı garibin
Sızılar ciğerinin başı garibin ey
Anam yok ki gelip göz yaşın döke
Bacım yok ki yaslı boynunu büke
Kardaş yok ki mezarıma taş dike
Bir çalıdır mezar taşı garibin
Bir çalıdır mezar taşı garibin ey



Elleri koynunda pınar başında
Almanya'ya doğru bakar bir gelin
Yedi çocuğu var dördü peşinde
Feleğe dişini sıkar bir gelin
Zavallıya hayat olmuş işkence
Ona zehir olmuş zevk ü eğlence
Dışarıdan bir erke sesi duyunca
Postacı zanneder çıkar bir gelin
Sorunca derdini söylemez dili
Yirmibeş yaşında bükülmüş beli
Hatıra aldığı kirli mendili
Gözünün yaşıyla yıkar bir gelin
Yıkık avlusuna hasır sererek
Körpe yavrusuna göğüs gererek
Yıldızlarda haber var mı diyerek
Akşam dam üstüne çıkar bir gelin
Çaresi yok derdi düşmüş derine
Uykusu yok hasret vurmuş serine
Kemerini vermiş borcun yerine
Belini iplikle sıkar bir gelin
Aylar geçer senesinden habersiz
Kitap okur manasından habersiz
İplik düşmüş iğnesinden habersiz
Dikeceği yerde söker bir gelin
Gücü yetse kanunları bozarmış
Kazma alıp toprakları kazarmış
Küçük oğlu babasına benzermiş
Umutla yüzüne bakar bir gelin
Reyhani der gel bu gelini kına
On yıldır elleri görmemiş kına
Sofrada Mehmed'i gelir aklına
Çorbayı yemeden döker bir gelin



Diyarı gurbete düş oldu yolum
Gidip gelsem de bir gelmesem de bir meded ey
Şifa bilmez bir acemi tabibte
İlaç alsam da bir almasam da bir meded ey
(oğul)  Yara sızlar
Ok değmiş yara sızlar
Yaralının halından
Ne bilir yarasızlar ey efendim
Semender'in arşa dayandı zarı
Halı müşkül döndü pervanaları
Yakıp vücudumu kül eder narı
Şem'e salsam da bir salmasam da bir
(yavru)  Gül yarım
Bülbül yarim gülyarım
Aşkın ile deli oldum
Gel üstüme gül yarım



Demedim mi gönül kalkıp yürüme
Bir gün yollarını harami bağlar
Dertliysen derdini dertsize deme
Dertsiz hekim olsa yara mı bağlar
Yazılan kaderdir başa gelince
Suç sende ayağın taşa gelince
Kudretin damlası coşa gelince
Onu bent mi eyler dere mi bağlar
Oku sayfasını geçen çağların
Yaprağı dökülmüş nice bağların
Adeti böyledir yüksek dağların
Aslı'ya yol verir Kerem'i bağlar
Ben de Reyhani'yim susuz pınarım
Damlam coş ederse olmaz kenarım
Öldüğümü duysa o nazlı yarim
Bilmem al mı giyer kara mı bağlar



Bugün sabah ile visal-i yardan
Bana bir haber var inceden ince
O boyu zertarın hayali yardan
Yüzbin eseri var inceden ince
Olmak ister isen emman muhabbet pezir
Zenciri hevaya gel olma esir
Eğer aşığısan emman gel şu bezme gir
Gör bah ki neler var inceden ince
Ey Emrah aldanma sen bu laneye
Düşme dar-ı dehre sunam daneye
Köhne izen derler bu gam haneye
Ervah ki neler var inceden ince



Bugün sabah ile visal-i yardan
Bana bir haber var inceden ince
Ol zülfü zer tar-ı hayal-i yardan
Bir buy-i eser var inceden ince
Olmak ister isen muhabbet pezir
Zincir-i hevaya gel olma esir
Sen de aşık olup var şu bezme gir
Bak gör ki neler var inceden ince
Ey Emrah aldanma sen bu laneye
Düşme dam-ı dehre sunan daneye
Külbe-i fen derler bu karhaneye
Bin türlü hüner var inceden ince



Bir dertsiz diyara varmak istedim
Gördüm yürüdüğüm yol benim gibi
Mecnun gibi bir Leyla'yı aradım
Sitemle yaralı çöl benim gibi
Varsa maharetin meydanıma çık
Yaralı avcıyım ceylanım kaçık
Gurbet tabutunda gözlerim açık
Eğer aşık isen öl benim gibi
Reyhani'yim hasret gözüm süzüldü
Göz gördü el yetmez bağrım ezildi
Kemiğim çürüdü derim üzüldü
Var mı bu alemde kul benim gibi



Bekle ağaç meyve versin
Taş ondan öteye başlar
Mevsim sonbahara ersin
Kış ondan öteye başlar
Üç kapıyı açacaksın
Dört pınardan içeceksin
Altı şartı seçeceksin
Beş ondan öteye başlar
Gel gülü yandırma bülbül
Önce ağla sonradan gül
Ölüm en son nokta değil
İş ondan öteye başlar
Reyhani can yakacağın
Tükenmedi çekeceğin
Asıl gözden dökeceğin
Yaş ondan öteye başlar



(yar ey)  Ey rüzigar gidersen canana söyle beni
Onda merhamet varsa yakmasın böyle beni
Ben buraya uğrayalı bana Mecnun dediler
Ben nasıl Mecnun'um bilmem aramaz Leyla beni
(yar ey)  Reyhani'yim aşka düştüm gözlerim yaşta benim
Eremedim muradıma gönlüm telaşta benim
Ne dizimde kuvvet kaldı ne aklım başta benim
Düşkünüm kapına geldim al kabul eyle beni



Behey rüzgar gider isen canana söyle beni
Lütfünde keremi varsa yakmasın böyle beni
Ben bu aşka düş olalı bana Mecnun dediler
Ben nasıl Mecnun'um bilmem aramaz Leyla beni
Ben bu aşka düş olalı gönlüm telaşta benim
Sinemi sitem bürüdü gözlerim yaşta benim
Ne dizimde kuvvet kaldı ne aklım başta benim
İpsiz bağladı bu felek bir kaşı yayla beni
Reyhani der çok kişiler arzeder han olmayı
Hiç düşünmez mi gafiller bir kabristan olmayı
İstemem senden muhtelif tahta sultan olmayı
Ko bana köle desinler yanında eyle beni



Ben gerçeğim yanlış fikir olamam
Onun çün kenara yazarlar beni
Ben beni kendimde arar bulamam
Bulursa soysuzlar ezerler beni
Ben kolu bağlıyam kolum çözmeyin
Ben hasta olursam ilaç ezmeyin
Beni kalbe yazın taşa yazmayın
Çünkü o bir taştır kazarlar beni
Ben bana çok dersem elbet yok benem
Ben beni yok gördümse çok benem
Ben beni bildimse enelhak benem
Nesimi demeyin yüzerler beni
Ben aşığım ağzı sözlü kalayım
Ben ozanım eli sazlı kalayım
Dokunmayın bana gizli kalayım
Reyhani'yim birgün çözerler beni



Yattım gurbet elde gam yastığına
Dağ gibi üstüme geldi ayrılık (oy yandım oy ayrılık oy) 
Eşim dostum soldu gitti bağ gibi
Böldü parça parça etti ayrılık (oy yandım oy ayrılık oy) 
Yollarıma engel geldi kış gibi
Gülsem bile iki gözüm yaş gibi (oy yandım oy ayrılık oy) 
Şahin pençe sinde yavru kuş gibi
Böldü parça parça etti ayrılık (oy yandım oy ayrılık oy)



Bana derler aşık derdini söyle
Bu bir sırdır emanettir veremem
Belki dağlar kadar büyümem amma
Cevizin de kabuğuna giremem
Hasta odur sabır ile inleye
Evlat odur nasihati dinleye
Bundan sonra zevkle bakmam aynaya
Çünkü onda iç yüzümü göremem
Kulaksız işitmek dilsiz ifade
Canım cananındır edem iade
Vücut bir camidir vicdan seccade
Onun bunun çıkarına seremem
Reyhani'yim zamanım yok gülmeye
Doğar iken boyun eğdim ölmeye
Azrail gelmesin canım almaya
Bir canım var cananındır veremem



Sakın inanmayın her sahte Türk'e
Zor gelende Allah diyen yine biz
Kendi çıkarına menfaatine
Ak yoğurda kara diyen yine biz
Biz hep böyle uyutmuşuz yarını
Kesmişiz gerçeğin akışlarını
Padişaha peygamberin torunu
Sarayına bomba koyan yine biz
Açıkçası bize inanan deli
Üç günde harcadık Cemal Gürsel'i
Bizden doğdu anarşinin temeli
Şu gençleri vurun diyen yine biz
Zaman peş peşine gidiyor sürüp
İnsan çok acayip insan çok garip
Menderes'i iktidara getirip
Ölümünü imzalayan yine biz
Dokunmayın içim dolu bu sıra
Halı satmış oturmuşuz hasıra
Neden icap etmiş yüz yıldan sonra
Kalkmış atam atam diyen yine biz
İnönü öndermiş hem bir çilekeş
Bir zaman bağırdık Başbuğ'um Türkeş
Bir zaman yok dedik Süleyman'a eş
Erbakan peygamber diyen yine biz
Reyhani'yim çekileyim köşeye
Koy gerçekler istismarsız yaşaya
Başarı duamız Kenan Paşa'ya
Uymayıp da giden uyan yine biz



Alemde bahtiyar insan olurdum
Keşfedip kusurum gören olursa
Umut var ki aradığım bulurdum
Bir kez doğru yol gösteren olsaydı
Belki bir er idim erlik çağımda
En yakın sevdiğim en uzağımda
Herbir çiçek bulunurdu bağımda
Zamanı geçmeden deren olsaydı
Katılsaydım bir kamilin yanına
Götürseydi beni şah divanına
Katsaydılar bir kamilin önüne
Hayvan mı unsan mı soran olsaydı
Reyhani der dosttan bekle yardımı
Bilmem tabip saracak mı sardı mı
Ben söylesem o dinlese derdimi
Doğru söz söyleyen yaran olsaydı



Kömür gözlüm ateşine düşeli
Didem gam yaş döker dil imdat eyler
Diyar-ı gurbette sefil sergerdan
Bana senden başka kim imdat eyler
Ezelden olmuşum gamlar düşkünü
Ben feleğe mihnet etmem müşkülü
Canan ne beklersin elin köşkünü
Felek bir gün vurur ya barbat eyler
Yine rengin aldı dağın lalesi
Yıkılmış yapılmaz gönlün galesi
Emrah’ın çektiği aşkın belası
Ne alır canımı ne azat eyler



Gel yarim yeter bekledim
Gülü koklaya koklaya
Gözlerime yaş ekledim 
Seli koklaya koklaya
Bir derdime bin ekledim
Aşkın boynuma yükledim
Seherde haber bekledim
Yeli koklaya koklaya
Gurbet gezdim adım adım
Asla olmadı muradım
Sırma saçın hatırladım
Teli koklaya koklaya
Reyhani'yim bak zamana
Kara bağrım yana yana
Kerem oldum Aslı Hana
Külü koklaya koklaya



Kırk yıldır saz çalirem
Şaşırırem kalirem
Bakan bizi unuttu
Vallahi bunalirem
Hiledir o hiledir o hiledir hiledir hiledir o
Hiledir o yar bundan sonra beledir
Yeşil kart vadettiler
Çekildiler gittiler
Bir başta iki gövde
Tükendiler bittiler
Hiledir o hiledir o hiledir hiledir hiledir o
Hiledir o yar bundan sonra beledir
TRT çıktı aya
Yayınlar kaldı yaya
Çok TiVi icat oldu
Lüzum yok utanmaya
Hiledir o hiledir o hiledir hiledir hiledir o
Hiledir o yar bundan sonra beledir
İki aşık maaş aldi
Yüz aşık sefil kaldi
Bravo bakan beye
Kafadan madde buldi
Hiledir o hiledir o hiledir hiledir hiledir o
Hiledir o yar bundan sonra beledir
İflasa girdi cüzdan
Reyhani kimde vicdan
Çark-ı felek dönüyor
Parasi cebimizden
Hiledir o hiledir o hiledir hiledir hiledir o
Hiledir o yar bundan sonra beledir



Şu kahpe zamanın yersiz akışı
Sürüsüz çobana çevirdi beni
Tersine gözlerin aksi bakışı
Dost iken düşmana çevirdi beni
Seher yeli aksi haber bildirdi
Ağladığım düşmanımı güldürdü
Poyraz yeli küme küme kaldırdı
Buğdaysız samana çevirdi beni
Gerçeği bilerek sakla dediler
Misal-i Mecnunlar örneği çöller
Köküme göz dikti kara cahiller
Budaksız ormana çevirdi beni
İnkarın küreği küfrün kazması
Haksızın darbesi gücün ezmesi
Limansız denizin ani azması
Yelkensiz kaptana çevirdi beni
Gönül düşman derken bakış dost derken
Bulut nara atıp rüzgar es derken
Biri konuş derken biri sus derken
Akıllı hayvana çevirdi beni
Reyhani der kahpe zaman sert döndü
Namert dönse gam yemezdim mert döndü
Rakip ağır geldi hakem sırt döndü
Yenik pahlivana çevirdi beni



İnsan ömrü kara benzer
Erimekten kurtulamaz
Sona doğru azar azar
Yürümekten kurtulamaz
Gençlik açılmamış güldür
İlim çağı tatlı bağdır
Sonu yaprak dökmüş daldır
Kurumaktan kurtulamaz
Reyhani yar yara kalsa
Gönül neşe ile dolsa
Aslı som altından olsa
Çürümekten kurtulamaz



Otuz ekim bin dokuz yüz seksen üç
Hele gelin görün bizim köyleri
Dünyadan ahrete başladı bir göç
Hele gelin görün bizim köyleri
Mevsimin boranlı karlı kışında
Valiler paşalar dağlar başında
Kime sorsan cevap gözü yaşında
Gör felek neyledi (oy oy)  bizim köyleri
En son hizmetinde TRT basın
İfadesi müşkül bu kara yasın
Köyde canlı yok ki kime sorasın
Hele gelin görün (oy oy oy)  bizim köyleri
Hastahanelerde tanınmaz yüzler
Bükülmüş boyunlar kan dolu gözler
Nişanlısın arar nişanlı kızlar
Bak felek neyledi bizim köyleri
Reyhani bu derdi nasıl bileyim
Mürekkep yetmez ki izah eyleyim
Dostlarıma başsağlığı dileyim
Hele gelin görün bizim köyleri
Bak felek neyledi (yar yar)  bizim köyleri



Bizim köyde bir ağayla bir nazlı
Yaşıyordu, yaşıyordu, yaşar ya
Ağanın göbeği, nazlının karnı
Şişiyordu, şişiyordu, şişer ya



Sakal seni güzel için taşırım
Ben seni kesemem kara sakalım
Güzel görünce hafifce kaşırım
Ben seni kesemem kara sakalım
Hacı gibi üç beş karı almadan
Sofu gibi yanlış namaz kılmadan
Camilerde halı kilim çalmadan
Ben seni kesemem kara sakalım
İhsaniyem sakal değil gözümsün
Kullanmağa elde büyük kozumsun
Halkı kandırmağa bana lazımsın
Ben seni kesemem kara sakalım



Behey benim yüce Tanrım
Ben ölüyom sen ölmüyon
Bu ne iştir ne hikmettir
Ben ölüyom sen ölmüyon
Anlamak isterim önce
Bunlar reva mıdır sence
Vaktim saatim gelince
Ben ölüyom sen ölmüyon
Barındığın koca handa
Kıyıda kenarda yanda
Belirli belirsiz anda
Ben ölüyom sen ölmüyon
İhsani'yem için için
Şimdi anlıyorum niçin
Allahsız olduğun için
Ben ölüyom sen ölmüyon



Dere  bizim  evimiz , suyu  alın  terimiz
Söyle  nedendir  dere  vurulur  gençlerimiz?
Dere  suyun durulmaz, gence  kurşun  sıkılmaz
Sanma  faşist  olandan  bir  gün  hesap  sorulmaz



Yazacağım bu can tende
Durana dek yazacağım
Eşitsizlik zincirini
Kırana dek yazacağım.



şimdi eller daha büyük
gün doğuran bizim eller
dillerimiz daha arı 
bal yoğuran bizim diller
şimdi dostlar daha bilgin
güzel için döğüşmeye
mavi sular can atıyor
toprak için sevişmeye
şimdi engel daha belli
açıkta bir hedef gibi
aklımız en güçlü silah
kabzası gül sedef gibi
şimdi parti daha gerek
komünist bir parti bize
partimizi tek seçenek
eyleyelim kendimize.



Bizim köyün kel ağası bir sabah, 
Çökmeye başladı, çöktü ha çöktü, 
Boğazından aldığını, burnundan 
Dökmeye başladı, döktü ha döktü. 
Vermezken fakire izbeyi, ini 
Ta yerin dibinde buldu kendini, 
Topraksız yaşayan sular bendini 
Yıkmaya başladı, yıktı ha, yıktı. 
Gayrı, ne bir zulüm, ne bir kolay kar, 
Hiçbiri kalmadı, ağayla bunlar 
Köyümüze ılık, ılık kanunlar, 
Akmaya başladı, aktı ha, aktı. 
Abdullah onardı kırık dişini, 
Kutnu ile sarmaladı döşünü, 
Hardalların Rıza, eğik başını, 
Dikmeye başladı, dikti ha, dikti. 
Murtaza hapisten, Kevser dulluktan, 
Mehmet ömrü boyu, kula kulluktan, 
Danalar, sıpalar boyunduruktan, 
Çıkmaya başladı, çıktı ha, çıktı. 
Eğri Yusuf, Kırık Osman, Çil Mine, 
Abdurrahim Amca, Gülbahar Nine, 
Herkes kendi emeğini kendine, 
Çekmeye başladı, çekti ha çekti.



Tabibim yok yaralıyım 
El güler ben karalıyım 
Oy baba dinmiyor acım 
Kerem'dir benim ilacım 
Bana bir tabut getirin 
Beni Kerem'e götürün



Kalktım ki feleğe meydan okuyam
Güreşecek yer aradım bulmadım
Sıkı hazırlandım karnın deşmeye
Sivri uçlu ker aradım bulmadım
Zalim beni öldürmenin kastine
Gürz ü kalkanını almış destine
Ben de silahlandım fakat üstüne
Yürümeye fer aradım bulmadım
İhsani elaman tutuldum şuna
Diri diri yaktı beni kurşuna
Hasılı feleğin birgün karşına
Çıkacak bir er aradım bulmadım



Hey gidi hey bir zamanlar
Kandil Dağı yaylasında
Dediğim dedikti benim
Kandil Dağı yaylasında
Mevsimlerden ilkbahardı
Yerler benek benek kardı
Gönlümce bir hava vardı
Kandil Dağı yaylasında
Şahveletler otağımdı
Delikanlılık çağımdı
Çam dalları yatağımdı
Kandil Dağı yaylasında
İhsani'yem koşup seken
Az ilerde Palandöken
Yoktu bileğimi büken
Kandil Dağı yaylasında



Haydi Mehmet haydi canım 
Haydi yürü kızıl kanlım 
Haydi yürü Pir Sultanım 
Haydi başka başka dillim 
Haydi benim Türkiyelim 
Haydi bre zaman geçti 
Kara demir suyu içti 
Haydi dağlar çiçek açtı 
Anadolu kilim kilim 
Haydi benim Türkiyelim 
Haydi gülüm haydi balım 
Haydi meyve yüklü dalım 
Toplanalım kalmayalım 
Parça parça dilim dilim 
Haydi benim Türkiyelim 
Haydi bire kavgamız var 
Haydi fazla sıktı yular 
Haydi güney doğulular 
Haydi susuz yolsuz ilim 
Haydi benim Türkiyelim 
Haydi efem Ege soylum 
Marmaralım fidan boylum 
Karadeniz oylum oylum 
Kemençesi gümüş tellim 
Haydi benim Türkiyelim 
Haydi emekçi yaratan 
Vur engel çıksın aradan 
Haydi Karstan Ankaradan 
Haydi Doğulu küpü bellim 
Haydi benim Türkiyelim 
Haydi el sarıldı çağa 
Haydi seni yıktı ağa 
Haydi bre kalk ayağa 
Haydi İbom haydi Velim 
Haydi benim Türkiyelim 
Haydi işçim köylüm yaşa 
Haydi sarıl dağa taşa 
Haydi savaşa savaşa 
Aha teknik aha bilim 
Haydi benim Türkiyelim



Sana oğlum demem hayatta çiğsen
İstemem başına altın taç giysen
Yetiştirip iki ağaç diktiysen
İşte sen o zaman benim oğlumsun
Zalimin önünde boyun eymezsen
Haram malı helal deyip yemezsen
Ben İslamım o gavurdur demezsen
İşte sen o zaman benim oğlumsun
İyilik etmeyi az çok sezdin mi
Kötüyü gördüğün yerde ezdin mi
Şerefinle gurur duyup gezdin mi
İşte sen o zaman benim oğlumsun
İhsani'yem benim idi giden dün
Yarınlar senindir iyice düşün
İnsan olduğunu öğrendiğin gün
İşte sen o zaman benim oğlumsun



Mor yaşmaklım bahar geldi 
Sen de durma eserek gel 
Bahçe bahçe kucak kucak 
Lale sümbül keserek gel 
Kopar ayrılık bağını 
Sevda yaşasın çağını 
Kavuşmanın bayrağını 
Daldan dala asarak gel 
İhsani'yem sen seni sar 
Ayağın incinmesin yar 
Yollarında gözlerim var 
Üzerine basarak gel



Bizim köyde bir ağayla bir Nazlı 
Yaşıyordu, yaşıyordu, yaşar ya! 
Ağanın göbeği, Nazlı'nın karnı 
Şişiyordu, şişiyordu, şişer ya! 
Nazlı'nın ne damı, tarlası, beyi 
Yoktu kendisinin olan tek şeyi 
Ağanın gözüne girerim deyi 
Koşuyordu, koşuyordu, koşar ya! 
Ağa savaşını yapardı aşla, 
Kendisine karşı dikilen başla, 
Bir imamla aldığını, üç taşla 
Boşuyordu boşuyordu, boşar ya! 
Nazlı ayak uydurmuştu asıra 
Köycek ona, kahpe derdik, o sıra 
Gündüz kıra, gece nemli hasıra 
Düşüyordu, düşüyordu, düşer ya! 
Hasan, Hacer, Hamza, Hüsniye, Kaya, 
Kediden öküze, tavuktan taya, 
Kim eline ne geçerse ağaya 
Taşıyordu, taşıyordu, taşır ya! 
Nazlı'yı son gördüğümde solmuştu 
Barındığı yeri saman dolmuştu 
Onüç yaşındaydı ana olmuştu 
Şaşıyordu, şaşıyordu, şaşar ya!



Sakal seni güzel için taşırım 
Ben seni kesemem kara sakalım 
Nerde güzel görsem hafif kaşırım 
Ben seni kesemem kara sakalım 
Şıhlar gibi üç beş karı almadan 
Softa gibi boşa namaz kılmadan 
Muska yazıp üfürükçü olmadan 
Ben seni kesemem kara sakalım 
İhsani'yim sakal iki gözümsün 
Elimde sermayem büyük kozumsun 
Halkı kandırmaya bana lazımsın 
Ben seni kesemem kara sakalım



Bilemedim Hudam bu nasıl haldı 
Verdiğin canımı bir mayın aldı 
Ana kucağında öksüzüm kaldı 
Hudam Hudam 
Ne zalımdır Hudam Suriye Yolu 
Her karış toprağı bir mezar dolu 
Hudam 
Ramazanı tuttum bayramı etmedim 
Suriye'ye ben keyfime getmedim 
Şu feleğe bir başıma yetmedim 
Hudam Hudam 
Ne zalımdır Hudam Suriye yolu 
Her karış toprağı kol bacak dolu 
Hudam 
Zalım yokluk engelini aşmadım 
İnsan gibi yeyip gülüp coşmadım 
Toprağım yok çifte öküz koşmadım 
Hudam Hudam 
Ne zalımdır Hudam Suriye yolu 
Her karış toprağı bir mezar dolu 
Hudam



Haydi sazım haydi şu benim halkım 
Dost kimdir düşman kim bilsin ha bilsin 
Ak alnının üstündeki yazgıyı 
Elinin tersiyle silsin ha silsin 
Yetsin ezildiği asırlar boyu 
Kendini ezene vermesin oyu 
Gözlerinin içindeki uykuyu 
Bir sabah erkenden bölsün ha bölsün 
Yeter eller zehir kattı aşına 
Sahip çıksın toprağına taşına 
Ter döktüğü emeğinin başına 
Her biri bir yandan gelsin ha gelsin 
Yeter yokluk ciğerini dağladı 
Elini kolunu yeter bağladı 
Yeter öksüz kaldı yeter ağladı 
Az biraz kendisi gülsün ha gülsün 
Safdışı eylesin hile yapanı 
Motora değişsin karasabanı 
Hem bıraksın yıkılası sağ yanı 
Sol başta yerini alsın ha alsın



Git efendi hançerlenmiş yaramı 
Eşeleyip tazeleme bu sıra 
Oy oy hele bu sıra 
Köyüm yolsuz ben okulsuz yaşarım 
Utan da şu asıra bak asıra 
Demek vekilimsin vay benim başım 
Yediğin her yemek bir yılık aşım 
Oy oy bir yıllık aşım 
İçtiğin her kadeh dolu gözyaşım 
İşlediğin kusura bak kusura 
Alemin fezaya gittiği günde 
Dermanı alınmış dert dolu bende 
Oy oy Dert dolu bende 
Topraksız şu toprakların üstünde 
Sarındığım hasıra bak hasıra 
De şimdi adalet denir mi buna 
Ahırda doğurur gelinim suna 
Oy oy gelinim suna 
Zalim ağaların keyfi uğruna 
Köy dolusu esire bak esire



Kalk arkadaş silkelen bir 
El yürüdü sıraya gir 
Kendine bir düzen getir hey 
Geç başına makinanın 
Bas düğmeye keyfe bak sen 
Genç kardaşım bilgi ara 
bilgisizlik büyük yara 
Gözünü dik yıldızlara 
Geç başına makinanın 
Bas düğmeye keyfe bak sen 
Öğretmenim yanaş beri 
Görevlisin durma geri 
Anlatırken devrimleri 
Geç başına makinanın 
Bas düğmeye keyfe bak sen 
Köylü dostum sarıl söze 
Dağ başını indir düze 
Bel bağlama boz öküze 
Geç başına makinanın 
Bas düğmeye keyfe bak sen 
İşçi kardaş davanı bil 
Gözündeki çapağı sil 
Oturmanın günü değil 
Geç başına makinanın 
Bas düğmeye keyfe bak sen



Yürüyelim arkadaşlar 
Aydınlığa diri diri 
Adımımız geniş geniş 
Yumruğumuz iri iri 
Yürüyelim yüzler binler 
Yıkılsın şu kara günler 
Rahatını düşünenler 
Aramızda yoktur yerini 
Devrimleri eyledik yar 
Kurtuluşa sözümüz var 
Safımızda savaşanlar 
Kim olursa gelsin beri 
Yürüyelim yüzler binler 
Yıkılsın şu kara günler 
Rahatını düşünenler 
Aramızda yoktur yerini 
Kadın erkek her bir yaşta 
Yol bilenler gitsin başta 
Makbul değil bu savaşta 
Yoksa eğer alın teri 
Yürüyelim yüzler binler 
Yıkılsın şu kara günler 
Rahatını düşünenler 
Aramızda yoktur yerini



Uçun kuşlar haber verin Kerem'e 
Kerem gelsin merhem olsun yareme 
Bilinmez bir yola düştüm giderim 
Bu yol beni götürecek vereme 
Uçun kuşlar haber verin Kerem'e 
Gönder Tanrım Kerem Hanı göreyim 
Ellerine gül yüzümü süreyim 
Tez ol Tanrım tez ol kavuştur bizi 
Sana müjde bir canım var vereyim 
Gönder Tanrım Kerem Ham göreyim 
Bu ne haldır Tanrım geldi başıma 
Mendil yetmez oldu kanlı yaşıma 
Kerem Hanı görmez ölürsem eğer 
Kaderim yazılsın mezar taşıma 
Bu ne haldır Tanrım geldi başıma



İzmir bura Kordon boyu
Üç kişi bir tabuttayız
Elimiz ağzımız bağlı
Üç kiçi bir tabuttayız
Altımız taş üstümüz taş
Ayaklar su içinde yaş
Sancı bastı yavaş yavaş
Üç kişi bir tabuttayız
Tavan alçak bacası dar
Uzunluğu bir metre var
Eni altmış santim kadar
Üş kişi bir tabuttayız
Nöbetçiler dizi dizi
Tenimizde yara izi
Ölmeden koydular bizi
Üç kişi bir tabuttayız
Dışarsı kedili itli
İçersi fareli bitli
Kapısı demir kilitli
Üç kişi bir tabuttayız
Sorguya çekildik tek tek
Ne cigara ne bir ekmek
Suçumuz türkü söylemek
Üç kişi bir tabuttayız
Bıktık ceza yiye yiye
Suçumuz yok diye diye
Demokrasi varsa niye
Üç kişi bir tabuttayız



Kervan gitti biz uyuya kalmışız
Haydi ey tamburam biz de gidelim
Tatvan kenarından Nemrut dağından
Haydi ey tamburam biz de gidelim
Gidelim tamburam gayrı sılaya
Gidenler var katılalım alaya
Yarimiz göç etmiş arş-ı alaya
Haydi ey tamburam biz de gidelim
Has bahçeler açılmıştır girmeye
Hazırlamış güllerini dermeye
Ana baba eşi dostu görmeye
Haydi ey tamburam biz de gidelim



Git efendi hançerlenmiş yaramı
Eşeleyip tazeleme bu sıra
Köyüm yolsuz ben kanunsuz yaşarım
Utan da şu asıra bak asıra
Demek vekilimsin vay benim başım
Yediğin her yemek bir yıllık aşım
İçtiğin her kadeh dolu göz yaşım
İşlediğin kusura bak kusura
Alemin fezaya gittiği günde
Dermanı alınmış dert dolu bende
Başkasının toprağının üstünde
Sarındığım hasıra bak hasıra
De şimdi yaşamak denir mi buna
Ahırda doğurur gelinim Suna
Ağaların çıkarları uğruna
Köy dolusu esire bak esire
Ne demek oluyor bilginiz çoksa
Binimiz aç ölür birimiz toksa
İstemem değişsin bu gidiş yoksa
Elimdeki nasıra bak nasıra



Duydum Tanrı dağbaşında
Verdi aldı aşk Yunus’u
Odun kesti ipin yere
Serdi aldı aşk Yunus’u
Ah eyledi yana yana
Kırk yıl bekledi uyana
Bin o yana bir bu yana
Sürdü aldı aşk Yunus’u
Ezeli bir aşık gibi
Ol aşka alışıp gibi
Karanlıkta ışık gibi
Gördü aldı aşk Yunus’u
İhsani’yem çevre yönden
Yandım aşkın alevinden
Yaklaşıp da can evinden
Vurdu aldı aşk Yunus’u



Yıllarım boyunca çektiğim hasret 
Bir damla gözyaşı oldu da gitti 
Ne güldü yüzüme ne kesti müddet 
Açmadan çiçeğim soldu da gitti 
Uzun gecelerim bahtsız sabahlar 
İnledim sızladım çok çektim ahlar 
Dizilse bir yana bahtı siyahlar 
Dünya yetmiş kere doldu da gitti 
Mevlüt İhsani'nin her neşesini 
Sevda güç bağladı kelepçesini 
Gönül zambağını menekşesini 
Felek deste deste yoldu da gitti



Diyar diyar belde belde gezdiğim 
Yollar hüngür hüngür ağladı bana 
Ekmeksiz katıksız susuz kaldığım 
Çöller hüngür hüngür ağladı bana 
Zalim ayrılıktır içim dağlayan 
Çevreleyip yanım yolum bağlayan 
İlkbaharda boz bulanık çağlayan 
Seller hüngür hüngür ağladı bana 
Dilerim kurusun zalimin kökü 
Aldı yarimizi çektirdi çeki 
İhsani vurdukça sazda on iki 
Teller hüngür hüngür ağladı bana



İçimde yanıyor aşkın ateşi 
Vuruldum ararım Aslı Hanımı 
Ne Hint'i bıraktım ne de Habeş'i 
Yoruldum ararım Aslı Hanımı 
Türkistan Pakistan ara ha ara 
Mısır çöllerinde eylendim yara 
Tükenmez bilinmez tozlu yollara 
Sürüldüm ararım Aslı Hanımı 
Cezayir bir yanda Yemen bir yanda 
Acem beylerinin elleri kanda 
Kimi gün Halep'te kimi gün Van'da 
Görüldüm ararım Aslı Hanımı 
Erzurum'da bakmadılar yüzüme 
Kayseri'de perde indi gözüme 
Adana'da garip dertli sazıma 
Sarıldım aranm Aslı Hanımı



Gidiyor ey asalaklar gidiyor 
Leke leke gidiyorlar gidiyor 
Kimi tesbihini kimi burnunu 
Çeke çeke gidiyorlar gidiyor 
Gidiyorlar gidecekler gitsinler 
İşçi ile köylü bayram etsinler 
Evsizler işsizler bayram etsinler 
Kimi gitti gider biliyor bunu 
Kimi yılan sokmuş ggibi koynunu 
Kimi kuyurğunu kimi boynunu 
Büke büke gidiyorlar gidiyor 
Gidiyorlar gidecekler gitsinler 
İşçi ile köylü bayram etsinler 
Evsizler işsizler bayram etsinler 
Bakın hele şu zavallı tiplere 
Kimisi hırsından binmiş küplere 
Kimi çukurlara kimi iplere 
Baka baka gidiyorlar gidiyor 
Gidiyorlar gidecekler gitsinler 
İşçi ile köylü bayram etsinler 
Evsizler işsizler bayram etsinler



Bilen beni ben sanır,
                          Bilse beni utanır.
                          Ne falcı beni tanır,
                          Ne gösterir fal beni...
İzler bin ifrit beni, her gün 'sendeniz' diye,
Bin yola sürdüm atı, Yârab 'senden iz' diye,
Kandırdı İblis beni, 'ben dağ, sen deniz' diye; 
Bin parçaya ayırdı koştuğum kumsal beni...
                           Geçmedim eleğimden,
                                Pişmanım dileğimden,
                                    Çöz bağı bileğimden; 
                                         Sal beni! ..
Zehri ilaç yerine sundular 'uslan' diye,
Sırtımı uçuruma verdiler 'yaslan' diye,
Büyüttüm gözlerimde kediyi 'aslan' diye; 
Öfkenin sahrasında çıldırttı çakal beni! ..
                            Yaydan çıkmış okum ben,
                                 Kalıbımda yokum ben,
                                      N'olur bedenim de sen
                                           Kal beni! ..
Ulu yolculuğuma yok iken hazırlığım,
Artmakta günden güne körlüğüm sağırlığım,
Çökertti dizlerimi gereksiz ağırlığım; 
Bunca yıl taşımaktan bıktı bu hamal beni...
                             Kapılıp da fendine,
                                 Bağlandım kemendine,
                                     Köle etti kendine
                                         Mal beni...
Akşamına uzanıp sabahından gönlümün,
Uçurdum mürşidini dergâhından gönlümün,
Beni sorumlu tutup günahından gönlümün; 
Ne sofî selâm verir, ne arar abdal beni...
                              Zararımdır uttuğum,
                                  Aklımdır uyuttuğum,
                                      Taşımaz şu tuttuğum
                                          Dal beni...
Ayağıma dolanan yılan oldu huzurum,
Kahroldu iyiliğim övüldükçe kusurum,
Ne olur ya İsrâfil,  bir an farzet ki 'Sûr'um; 
Ebedî bir hayatın şafağında çal beni! ..
                              Bu son dilekçem sana,
                                    Uyamadım zamana,
                                         Yârab, el uzat bana; 
                                            Al beni! ..



Kükredi bir yanardağ ve devler dize geldi,
Göklerden zaferlerin müjdesi bize geldi,
Ankara’dan kopan çığ, ta Akdeniz’e geldi; 
Haykırdı Başkomutan; 
"Türk’ün düşmanı kimler? "
Yürüdü dalga-dalga 29 Ekimler! 
Milletim erliğini tüm cihana duyurdu: 
"Tek erim kalana dek ele vermem bu yurdu! "
Atatürk, "Cumhuriyet hürriyettir" buyurdu; 
	Uğruna can verilen vatan; Anadolu’dur,
	Yolumuz; Atatürk’ün Cumhuriyet yoludur…
Canını vatanına adayınca bir millet; 
Elbette hakkı olur o milletin hürriyet.
Atamızdan bizlere emânet Cumhuriyet 
	Bu vatan; yere düşen canların bedelidir,
	Bayrak; uğruna akan kanların bedelidir…
Biz ki âşinasıyız ezelî hürriyetin,
Ebedî bekçisiyiz nazlı Cumhuriyetin,
Bilmelidir tüm cihan bu kahraman milletin
	Bükülmeyen koludur 29 Ekimler,
	Atatürk’ün yoludur 29 Ekimler



Her seher anamı seyrederdim seccadesinde
Akça bir aydınlık süzülürken tepelerden
Ilık bir meltem dolardı odama
Bakardım seccadesinin üstünde anam
Uçan bir halıya diz çökmüş melek gibi
Alnı ak tülbendi ak
Alacakaranlıkta iki eli iki yaprak
Ya da iki kelebek gibi
Bir inleme uçuklarken dudaklarında
Giderek ağarırdı alnında şafak
Sessiz bir hıçkırık uçuverirdi ansızın
Kuş gibi çırpınan yüreciğinde
Çırpınan dilek gibi
Titrerdi parmakları titreyen aydınlıkta
Aydınlanırdı yüzü birden dolunay gibi
Duyamazdım sözlerini
Arada bir eliyle silerdi gözlerini
O gözler ki kirpiğinde yağmurlar dinlenirdi
O eller ki beyaz bir güvercinin
Kanatlarından düşmüş birer telek gibi
Ayaza kesen kış sabahlarında
Pencere camlarında donarken buz nakışları
Selam verirken benden yana 
Üzerime örtülürdü sımsıcak bakışları
O titrerken incecik hırkasının altında
Ben onun şefkatini giyinirdim eynime
Sevgi sıcaklığında kadife yelek gibi
Her seher anamı seyrederdim seccadesinde
Ebedi giyinmiş ezeldi anam
Küçücük bir bedende dualar kadar büyük
Kabul olmuş dilekler kadar güzeldi anam



Sert esiyor hıyabanda bu rüzgâr,
Yüzyıllar eriyor bir gün içinde.
Bu sabah havada bir gariplik var; 
Dolmabahçe yine hüzün içinde…
Devin avucunda küçük karınca,
Devleşir, dağ gibi umutlarınca…
Atatürk güneşi ufku sarınca; 
Eğriler düzelir düzün içinde…
O nurla karışık onur yağıyor,
O aydınlık karanlığı boğuyor,
Geleceğin güneşleri doğuyor
O masmavi gökçe gözün içinde…
O, gönülde sönmeyen bir köz gibi,
Çağlar ötesini gören göz gibi,
Suskunluğu yorumlayan söz gibi; 
Binbir anlam o bir sözün içinde…
Bayrağım göklere al-al gelince,
Yıldızın yanına Hilâl gelince,
Düşünce ufkuna Kemal gelince; 
Kabuklar yok olur özün içinde…



Ve koptu takvimden bir yaprak daha,
Mor bir kahkahadır akşamın sesi…
Bunca susamışken gönlüm sabaha,
Sustu içimdeki at kişnemesi…
Sırtım sızlamıyor palanlar için,
Yarın yeni bir gün kalanlar için…
Gecenin şarkısı başlar birazdan,
Değişir suda renk, eşyada biçim…
Sıyrılır sevdalar tül gibi nazdan,
Bu gece o kadar rahat ki içim; 
Hazırım kapımı çalanlar için.
Yarın yeni bir gün kalanlar için…
Belli, seherim yok, atmayacak tan.
Kös vuruyor yüreğimde can sesi…
Duyuyorum, ta şuramda sızlatan; 
Kan pıhtısı gibi bir keman sesi…
Sevda mı? Vakit yok yalanlar için,
Yarın yeni bir gün kalanlar için…
Yarım kalmış şiir, kalemle kâğıt; 
Benden son hatıra köhne masamda…
İçten bir Fatiha, sessiz bir ağıt; 
Ben olsam da olur, ben olmasam da…
Akşam, bir ummandır dalanlar için; 
Yarın yeni bir gün kalanlar için…



Sevda; ahde vefa, sözde sebattır.
Seven için her gün "14 Şubat"tır...



Dertlerimi düğümledim tellere
Sazım üşür sızlar aklım Balacan
Kışlarımı serdim gurbet ellere
Yazım üşür sızlar aklım Balacan 
Hasretindir çile-çile ördüğüm
Sıla ırak yollarımız kördüğüm
Sen değilsin vatan değil gördüğüm
Gözüm üşür sızlar aklım Balacan
Yaz günümde kar yağıyor kar desem
Yarar mısın şu bağrımı yar desem
Vatan desem sıla desem yâr desem
Sözüm üşür sızlar aklım Balacan
Gülüşün yok dudağımda güllenen
Bakışın yok gözlerimde tüllenen
Hasretinle yüreğimde küllenen
Közüm üşür sızlar aklım Balacan
Kabul olmaz niyazında gurbetin
Kapkarayız beyazında gurbetin
Kan donduran ayazında gurbetin
Özüm üşür sızlar aklım Balacan
Not: Cem Karaca tarafından bestelenip yorumlanmıştır.



Bir ölü var yatağında pörsümüş
Dirilir umuduyla nabzı hep yoklanıyor
Bir çiçek var çiğ düşmeyen bahçede
Her sabah bir katmerli gül
Her akşam akşamsefası
Kan çiçeği/ can çiçeği/ çan çiçeği
Pat-pat papatya/ kar-kar karanfil
Her nefes/ her gün/ her mevsim
Bu çiçek koklanıyor

Bir çöl var bereketli yağmurlara yasaklı
Ve her kum tanesinde iki damla gözyaşı
Kaynayan her gözyaşında bir çift göz haşlanıyor
Gözlerdeki o bön bakış
Yalnız o çölü görüyor
Yalnız o çölü örüyor
Düşünceye nakış-nakış
O çölde anlar ayları aylar seneleri emmiş
O çölde bir an içinde bin gençlik yaşlanıyor
Bir güruh var gürül-gürül çağlayan
Yürüyor üzerine gelecek zamanların
Bir an baş tacı olan bir anda dışlanıyor
Koşuyor iz bırakmadan binlerce başsız ayak
Menzil neresi diye sormuyor sorulmuyor
Bu boz-bulanık koşu durmuyor durulmuyor
Ayaklar aynı ayak sokaklar aynı sokak
Her akşam gün batarken bitti sanılan işe
Her sabah gün doğarken yeniden başlanıyor
Bir meydan var yok demeye yasaklı
Var olanı görecek gözlere mil çekilir
O meydan megafonu tek sesten hoşlanıyor
Ne yazık tek bir sese bin hançere uymuyor
Sesin rengi boz ve kara içinde
Hançer saplandığı yara içinde
Gümbürdeyen kan sesini duymuyor
Bir meydan ki her sabah törenle dikilen put
Her akşam törelerin emriyle taşlanıyor
Serseriler oturmuş serap gölgelerine
Gözlerin fanusunda görüntü puslanıyor
Zonkladıkça ayakta düşünce nasırları
Kelle zindanlarında akıllar uslanıyor



Fermanımdır! Yarım koyup her işi,
Bir başka hizmete başlanabilmez! ..
Bilmeli ki ahfadımın her ferdi,
Taş, kaynatılmakla haşlanabilmez! ..
İçi boş nesneden geçen hevâdır; 
Kamışa karanfil aş’lanabilmez! ..
Kıskançlık okları yadırganmasın; 
Meyvesiz ağaçlar taşlanabilmez! ..
Sevdanın yoluna at süren civan; 
Vuslata ermeden yaşlanabilmez! ..
Dişi cana takın, tırnağı taşa; 
Umut, ilk engelde boşlanabilmez! ..
Varsaymayın var sayılan yokları; 
Çoklar çehremizden hoşlanabilmez! ..
Düşman “gülüm” dese, “ölüm” bilmeli; 
Dostlar bir hatayla dışlanabilmez! ..
Düş vadilerinde otağ kurulmaz,
Hayal yaylasında kışlanabilmez! ..
Vurulsun davullar dengi dengine; 
Merkep küheylanla eşlenebilmez! ..
Bir’e iki denmez, diyenden sakın; 
Cihet dört denmişse beşlenebilmez! ..
Yürekli yiğidi koyup arkada,
Ödlek, öncü diye peşlenebilmez! ..
Elleri koynunda, gözleri mahmur; 
Gayretsiz başarı düşlenebilmez! ..
İlahî sevdaya tül olan kalbe,
İblis’in gergefi işlenebilmez! ..



Fermanımdır! Kös vurula üç kere; 
“Dur” denile durup durup azana! ..
Yiğit odur kış gününden yaz vere; 
İlkbaharı çevirmeye hazana! ..
Mert odur ki, sözü senet biline; 
Ekmeğini eğilmeden kazana! ..
Beyhude ümittir; rastlanabilmez
Gölde çekirgeye, çölde sazana! ..
Ne denir dizinde evdeş uyutup,
Düşteki dilbere nâme yazana? ..
Anadolu yere inmiş gök iken; 
Yazık gökte yer arayan ozana! ..
Bu duvara bir taş koyan övülsün; 
Yüz vermeyin yapılmışı bozana! ..
Rızam yoktur biri tarla sürerken; 
Biri söğüt gölgesinde uzana! ..
En güzel çeyizdir, en zağlı kılıç; 
Ecdat terbiyesi kıza, kızana! ..
Çan sesiyle çelinmeye duygular; 
An sesleri sarılmaya ezana! ..
Sanatçı sanatı sevda bilerek; 
Her işine gergef gibi özene! ..
Sanatı germeli saz tellerince; 
Ses getirmez gevşek telden tezene! ..
Gül çehreler riya-boya yerine; 
Sevdaların can rengiyle bezene! ..
Rızam yoktur “az”a râzı olmayıp; 
“Yok” yolunda aylak aylak gezene! ..
Öfkem vardır bir yarışa zorlayıp; 
Sınav-sınav sabilerim üzene! ..
Düzen sana uygun değilse sakın; 
Ahfadım uymaya bozuk düzene! ..
Adaletin terazisi sapmaya; 
Kul hakkı kalmaya Rûz-i Mizan’a! ..



Fermanımdır! Bu ferman ki dilektir; 
Dileğim dostlara çağrı biline…
Vatan sevgisiyle vurdukça yürek; 
Gönül mahmuz yemiş sağrı biline…
Gönül olamamış yürek vuruşu,
Göğüs boşluğunda ağrı biline…
Hür gezilen Anadolu toprağı,
Şehit ecdadımın bağrı biline…
Yalan-yanlış, eksik-gedik kalmaya; 
Eğriler içinde “doğru” biline…
Boş sözlerle zaman sirkat edenler,
Ömrü talan eden uğru biline…
Özümüzde ne riya var, ne yalan; 
İstemem sözlerim eğri biline…
Fermanımdır! Bu ferman ki dilektir; 
Dileğim dostlara çağrı biline…



Fermanımdır! Hürriyeti milletin
Elinden kimseler alabilemez! ..
Çağ aydınlığında başladı akın,
Kimse bu seferden kalabilemez! ..
Şimşek hızındadır bu zorlu koşu,
Hiç kimse gaflete dalabilemez! ..
Gafil doludizgin savuşan günün
Ardından tek atlı salabilemez! ..
Vakit hazinesin talan ettirmem,
Kimse bu nakitten çalabilemez! ..
Menzilden bir lahza ayrılmaya göz,
Seken ok hedefi bulabilemez! ..
Yanılırsam silkeleyin yakamdan,
Yönetimde gaflet olabilemez! ..
Dizime oturtup evlat dediğim
Kimesne sakalım yolabilemez! ..
Bilgeleri, yaşlıları hoş tutun; 
Yerleri kolayca dolabilemez! ..
Bin nimet verse de hasreti yeter,
Garipler gurbeti sıla bilemez! ..
Gönüllerde Allah korkusu varsa,
Şeytan düşünceyi çelebilemez! ..
Şerri şadırvanda sebil edenler,
İlâhi dergâha gelebilemez! ..
Şehit kanlarıyla vatan edilen
Toprağımı kimse bölebilemez! ..
Milletin özüdür her vatandaşım; 
Hiç kimse kimseyi köle bilemez! ..
Vatana-millete karşı hizmetin
İkmal edemeyen ölebilemez! ..
Ücra bir köşede ağlarken biri; 
Milletin tek ferdi gülebilemez! ..
Bir anlık gafletin sarsıntısını
Kimse bizcileyin bilebilemez! ..
Bu ferman ki gönüllere dağlandı,
Fermanlar bu hattı silebilemez! ..



Fermanımdır! Kös vurula üç kere,
Beyinlere Besmeleyle yazıla! ..
Bu ferman ki; kılıç değil, ok değil,
Her yüreğe bin sevgiyle kazıla! ..
Gök kubbeye mahya edip Tekbîr’i,
Her yıldıza birer Hilâl çizile! ..
Karanlığın kör gözleri delinip,
Aydınlığın gün ipine dizile! ..
Hakk’ın ışığını sarıp zulmete
Kin ve öfke bin sabırdan süzüle! ..
Rızam yoktur korku kılıç bilerken,
Koçyiğitler kuytularda büzüle! ..
Haksızlığı sancak yapan hür ise,
Hak diyenler zincirinden çözüle! ..
Huzursuzluk sürgün ola ülkemden,
Her yöremde korkusuzca gezile! ..
Hazan yaprağından gelecek bahar,
Suyun büklümünden hile sezile! ..
Adaletin terazisi sapmaya,
Görüldüğü yerde zulüm ezile! ..
Yemin olsun dilimdeki Tekbîr’e,
Rızam yoktur tek bir gönül üzüle! ..



Söyle ey ruh! ..
Kim doldurdu bu dağları heybeme
Yırım-yırım yollarımı yırtan kim
Hangi gölde ıslandı 
Irmağımın eteği
Gün kantarında ömrümü
Kem dirhemle tartan kim? ..
Söyle ey ruh! ..
Kim kopardı gül dalından sesimi
Hasretimi ilk geceye yakan kim
Hangi kışlar donduruyor
Düşlerimin yazını
Gözlerine burgulayıp geceyi
Seher vakti penceremden bakan kim? ..
Söyle ey ruh! ..
Kim boyadı karanlığı gözüme
Her bakışta çözülerek yedi renge solan kim
Hangi avcı son ceylanı
Vurdu gönül çölümde
Beni sarıp sazımdaki tellere
Dilimdeki türküleri yolan kim? ..
Söyle ey ruh! ..
Kim bağladı yollarımı sonsuza
Düşüncemin ötesine düşlerimi çelen kim
Hangi rüzgâr son yaprağı
Kopardı can dalımdan
Ayağımın değmediği yollardan
Beni böyle yürüyüp de gelen kim? ..
Söyle ey ruh! ..
Kim yıkadı kefenimde suları
Şu yıldızsız gökyüzünü üzerime seren kim
Koparmaya kıymadığım
Ham meyveyi deren kim
Bin-bir ilki bir tek sona sarıp da
Benden önce mezarıma giren kim? ..



Bir kıvılcım çiçeklenir dilimde; 
Beni söylerim…
Gözyaşlarım iki belik sırma saçtır elimde; 
Islak, duru, simsiyah…
Bin geceden süzülür de bir sabah; 
Ben beni söylerken seni söylerim…
Eyvah! ..
Çamlar devrildikçe Çamlıbel’imde,
Bin mızrap kırılır gönül telimde; 
Aşkın canevinde teni söylerim…
Nârâlarım vardı çığlar gibi,
Sevdalarım vardı tığlar gibi,
Türkülerim vardı tuğlar gibi; 
O eski türküleri yeni söylerim…
*    *    *
Hani atlarım vardı; 
Yelesinde günaydınlar taranan…
Üzengileri yiğit mahmuzuna adanmış,
Dizginleri dipsiz kader elinde…
Bir Tekbîr duymayalardı bir kez,
Türkü olurlardı Mohaç Ovası’nda,
Otlukbeli’nde! ..
O atlar ki ceylan bakışlıydı,
Heybeleri umut rengi sevdâ nakışlıydı,
Bir özge haclegâhtı terkileri…
Bir ah duymayalardı süvarilerinden,
Alevlenirdi yelelerinde yalım-yalım
Unutulmuş umutsuzluk türküleri…
Hani atlarım vardı; 
Nallarında toprağın boz gülüşü…
O atlar ki güneşin örsünde nal döverlerdi,
Gemlerinde en zağlı güçlüğü geverlerdi…
Kartal kanatlı, arslan pençeli,
Kaytan bıyıklı yiğitler yeşerirdi eğerlerinde.
O yiğitler ki sağrılarda ölümü döverlerdi,
O yiğitler ki sevince ölümüne severlerdi! ..
O yiğitler ki baharı kapmak için kıştan; 
Kaç alevden nefesi geçirirlerdi kamıştan…
Sonra döner, sonra döner, sonra dönerlerdi; 
Dönen dünyayı durduran işte o erlerdi! ..
Hani atlarım vardı; 
Mesafeleri süzerek su gibi içerlerdi…
Yürek vuruşunca nal sesleriyle,
Tesbih gibi çekerlerdi damarını yolların; 
Dağları ikiye biçerlerdi.
Her akşam belâ gibi uçtukları uçurumdan,
Her seher duâ gibi geçerlerdi…
Hani atlarım vardı; 
Yedi renge donanırdı donları.
Yedi iklimde nalları
Yedi kat kös vururdu…
Cümle cihan tanırdı onları,
Onlar uçtukça dörtnala ufuktan ufka
Yüreği yufka zaman dururdu…
Hani atlarım vardı; 
Doruydular…
Korkusuydular karanlığı tarayanların,
Çağları tutuşturan ateşin koruydular! ..
Dillere düğüm atardı şahlanışları,
Cevabı olmayan soruydular…
Şafakların en pembesi yıkanırdı 
Göleğinde bulutsuz gözlerinin.
Sarı sıcağıydılar vuslat ikindisinin,
Hasret akşamlarının moruydular…
Hani atlarım vardı; 
Al’dılar… 
Gemiler tırmanırken dağlara,
Gemi azıya aldılar; 
Dağ dalgalı denizlere daldılar…
Vurulunca düşmezlerdi toprağa,
O atlar ki Mevlâ’ya kanatlanan şükürdüler.
O atlar ki köpük-köpük, kan-kan
Karanlığı çiğneyip tükürdüler! ..
O atlar ki zaman denen ummana daldılar; 
Son seferden dönmeyip,
Orda kaldılar…
Hani atlarım vardı; 
Kır’dılar…
Küfrün kale kapısını 
Çifteyle kırdılar.
Çifte düğün kurulan harman yerinde köylerin,
Çağladılar deliçaylar gibi yele-yele…
Döşlerinde cirit diye, ok diye
Öfkeyi kırdılar.
Bizden özge bizlere dost yok diye,
Tetikte durdular.
Belâ savuşturdular, hasret kavuşturdular…
Mekânın küflü kınından zamanı sıyırdılar,
Yiğidi yavukludan, anadan ayırdılar…
Hani atlarım vardı; 
Onlar nice attılar? ..
Bir kişnediler ki, kırıldı yedi denizin kilitleri.
Yedi iklim taranırken yelelerinde; 
Kor dudaklı vâdilerin ağzını kapattılar…
Onlar ki nazlıydılar seher yelince,
Günü gelince
Kasırgalar gibi estiler, savurdular…
Dağları ova ettiler,
Güneşi eritip günde,
Çölleri tava ettiler,
Kumları kavurdular…
Bulut-bulut yaylalara ağdılar,
Çatlak bağrına toprağın
Yağmurları sağdılar…
O atlar ki, kanlarını er kanına kattılar,
O atlar ki, mahmuzların sevdâsını tattılar…
Pul-pul olup dökülürken küfrün sahte cevheri,
Balıklar o atlara pullarını sundular; 
Gözlerinin göleğinde yundular…
O atlar ki, dizginleri dişleyip,
Gecenin görkemine ay gibi soyundular.
O atlar ki, aşkıydılar nefissiz meleklerin; 
Perilerin oynadığı bir özge oyundular…
Hani atlarım vardı; 
Gönlüme kanattılar…
Toprağımın mührüydü nalları,
Türkü taşırlardı terkilerinde,
Terleri sevdâlar gibi kokardı,
Yıldızlar öperdi nal izlerini…
Gözleri güneşe çakmak çakardı,
Davul vurulunca harman yerinde; 
Kişnerlerdi kök çınarlar adına,
Göklere çizilen dal izlerini! ..
O atlar ki kabuk söküp bağrımdan,
Ruhumu sevdâ ile sabaha kanattılar…
O atlar ki; 
Dönülmez inattılar,
Erilmez murattılar… 
Hani atlarım vardı,
Sakarya’ydılar, Fırat’tılar…
Erkişi tutabilirdi dizginlerinden, 
Geçebilemezdi gölgesinden her kişi; 
Onlar ki Sırat’tılar! ..
Yiğit uçururlardı zaferlere,
O yiğitler ki; 
Âb-ı hayat içmişlerdi ölümün bakır tasından.
Tutup en “Şehr-i azîm”in kadife yakasından; 
“Allah” diye gürlediler! ..
Merhamet mendiliyle silip küfrün kirini; 
Gönül semâlarının Tekbîr’ini
Zamanın göğsüne mühürlediler…
O yiğitler ki yaşayıp bir anda bir asrı; 
Mekânı bitirdiler,
Zamanı âhirlediler…
Hani atlarım vardı; 
Ölümsüz hayattılar…
Kalmasın diye yâd elde şehit süvârileri; 
Kaç katedral kulesinin boynunu uçurdular…
Kaç çağ mili mesafeyi zamana içirdiler,
Kor yürek haddesinde eriterek ölümü,
Kaç kızıl okun deldiği 
Karanlıktan geçirdiler…
O atlar ki ışısın diye gözü göklerin; 
Çıkarıp gözlerini karanlığa attılar…
Nal seslerine boyayıp çan seslerini,
Çeliğe üflediler alev nefeslerini; 
Polatı erittiler, mermeri kanattılar! ..
Hani atlarım vardı; 
Tuna’ydılar, Şat’tılar… 
Batmayan güneştiler cihan ufuklarında.
Tan renginde doğmuşlardı,
Kan renginde battılar…
Zaman gümüş savatlı kolandı bellerinde,
Geceye düğüm atıp günleri uzattılar.
Kalsın diye nalların yarına dünden izi,
Yediler yedi iklim, içtiler gün denizi…
O atlar ki…
Son pazarda o atları iki pula sattılar! ..
Hani atlarım vardı; 
Balaban bakışlı arslan yeleli,
Sustu kişnemeleri son seferden geleli…
Hani atlarım vardı; 
Yelesine başımı gömüp de uyuduğum.
Hani atlarım vardı; 
Kokusunu içtiğim,
Gözlerinde gönlümün hasretini yuduğum…
Yapışmış yakama yedi belâ,
Yedi iklim, yedi deniz…
Ey yediveren güllerim; 
Atlarım nerdesiniz? ..
Ben nice aşarım şu dağları? 
Bu canavar ağızlı vâdiden nice atlarım? 
Unuttum anılmaya anılmaya adımı, 
Neydi çoktan unuttum
Varoluşumdaki sır? ..
Kaç asır uzaktan geliyorum, kaç asır? ..
Siz gidin, beklemeyin beni.
Ben bu dibi görünmeyen susuz ırmaktan geçemem…
Dilimi dağladılar,
Vururken ağladılar,
Koparıp gönlümün sırma telini; 
Beni bana bağladılar…
Bizdik, ben olup bittim.
Son oku sahraya saldım; 
Sadağımda çıyan, akrep, engerek,..
Kılıcım eridi kında, yayım yok. 
Bir çatal çomaktır çolak elimde tuttuğum,
Yiğitlik neme gerek? 
Siz gidin, bırakın beni burada; 
Özümü heybesinde unuttuğum
Dorutay’ım yok! ..



Burçak tarlasında bir yaz öğlesi
Doğmuştu Ali
Çığlık-çığlık isyan doluydu sesi
Göbeği kesildi bir taş üstünde
Açıktı eli
Ağlıyorken kapalıydı gözleri
Ürküttü çığlığı sürüngenleri
Anasının urbasının yenleri
Kundağı oldu
Ölüğü tarlanın toprağı oldu…
                    *
Bulutlar geçerdi ayın üstünden
Ürperirdi Deliçay’da yundukça
Cemre-cemre gülücükler sundukça
Kalktı duman gibi köyün üstünden
Şehit babasının yası Ali’min…
                    *
Ellerini aç kediler yalardı
Kamışlardan düdük yapıp çalardı
Anası boşluğa bakıp dalardı; 
Acep şu beldenin nesi Ali’min? ..
                    *
Deliçay öyle hep akar akardı
Çayın ninnisiyle uyudu Ali’m
Yetimdi dağlara yılgın bakardı
Kurt masallarıyla büyüdü Ali’m
Susuzdu gözünde yeşil uykular
Ve akıp gitti sular…
                    *
Ağıtlar vardı anaların dilinde
Şehitler uyurdu gurbet ilinde
Sefer türküleri çığlaşırdı harman zamanı
Gizli ağlaşırdı gelinler ferman zamanı
Yer mi yoktu yeryüzünde
Er mi yoktu sahralarda yitecek
Gayrı Galiçya mı olur Yemen mi? ..
                    *
Dünya dönüyordu
Dövenler dönüyordu harman yerinde
Başı dönüyordu Ali’min
Açılınca sarı öküzün ağzındaki bağ
Ve alınca ağzına 
Bir tutam daneli saman
Aman ki aman
Ne çıkardı bir tutam samandan
Sanki bir çağ yırtılmıştı zamandan
Ninesi bir yandan koptu
İdris emmisi bir yandan
Elinde üvendire
Evire çevire
Gayrı yen mi yemen mi? ..
                     *
İncecikti boynu ipinceydi bileği
Yetimdi ezikti yüreği
Ezim-ezim ezildi, süzüm-süzüm süzüldü
Bir baktı anası ona,
Bir baktı Ali’m anasına
Çağım-çağım çağladı
Bastırdı gözlerini
Çatlak ellerinin ayasına
Koptu isyan ipinin çıkrığı
Kurtuldu gırtlağının kancasından hıçkırığı
Yetimlik yüreğinin canevini dağladı
Ağladı ağladı ağladı
Silindi gönlünün pası Ali’min
Yekinip kalktı
Sildi yumruklarına gözyaşını
Anası ona o anasına baktı
Deliçay zamanı yüklenip aktı…
                     *
Yaz geldi kış geldi
Yine yaz geldi
Çatlaktı dudakları topukları
Çatlaktı şerha-şerha kara bağrı toprağın
Kimi zaman ürünler
Tohumdan da az geldi
Yazlar kış için geceler gün içindi
Davullar vuruldu harman yerinde
Yine sefer için er topladılar
Davullar sefer ve düğün içindi
Ergişi dediğin bugün içindi…
                     *
Yüreği avcunda açıktı Ali’m
Daha onbeşinde küçüktü Ali’m
Kelebek kanadı nasıl tozarsa
Öylesine benzi uçuktu Ali’m
Bakardı yırtık çarığına
Sokardı ayağını toprağın yarığına
Teni toprak kokardı toprağı ten
El dokumasıydı şalvarı
Ya pamuklu ya keten…
                     *
Dinlenirken soku taşı üstünde
Güneşler erirdi başı üstünde
Çeymelenir idi kaşı üstünde
Bir tutam perçemdi süsü Ali’min…
                     *
Davullar vuruluyordu harman yerinde
Sapsarıydı sonbahar
Sapsarıydı benizler
Henüz onaltıya basmıştı Ali’m
Yiğit kaynıyordu köy meydanında
Bağrı yanık anasının yanında
Tüfengi boynuna asmıştı Ali’m
Anacığı şivan kurup ağladı
Hançer gibi hıçkırığı yırttı da ciğerini
Hançeresinden bir türkü
Deliçaylar gibi çağladı; 
                      *
Deline de kara dağlar deline
Üç sıralı fişek takmış beline
Söyler selamını seher yeline
Uçar mor dağlara sesi Ali’min…
                      *
Gam doludur Dorutay’ın heybesi
Gayrı tek sığınak Allah yoludur
Yetim Ali’m yiğit Ali’m can Ali’m
Cihanı kaplayan Anadolu’dur
Hangi dağda gelinciktir al kanın
Sen hangi yaylada yatarsın kurban
Hangi ova örtülmüştür üstüne
Kına diye kan mı yaktın destine
Gam doludur mor dağların terkisi
Senden sonra ak pürçeğe dönüştü
Nice gelinlerin sırma örgüsü
Dilden dile çağdan çağa uzanır
Yetim Ali’min yetik Ali’min
Yitik Ali’min türküsü:
                      *
Gideli kaç bahar nice güz oldu
Derdim binbir iken binbeşyüz oldu
Son seferde imi-timi düz oldu
Yitiktir potini fesi Ali’min…



Gün battı sürünecek geceler ardım sıra
(Her batan gün hayatın düşen bir yaprağıdır
Her akşam ömür denen yolun bir durağıdır) 
Dumanlı gözlerimde ufuk isli bir çıra
Yokluğun yüreğime alev alev doluyor
Senden çok uzaklarda yine akşam oluyor
Akşam oluyor yine senden çok uzaklarda
(Unutulmuşluğumun oturup kilimine
Asıyorum gönlümü son zaman dilimine) 
Sonsuz zemherilerin bağrındaki baharda
Bir filiz yeşerirken bin-bir çiçek soluyor
Senden çok uzaklarda yine akşam oluyor
Senden çok uzaklarda akşam oluyor yine
(Ben bu karanlıklarda eriyip biteceğim
Günün ilk ışığını görmeden yiteceğim) 
Ecelim mi yürüyor peşimden sine sine
Zaman mı tükeniyor, gün mü ömrü yoluyor
Senden çok uzaklarda yine akşam oluyor
Ne çalacağım kapı ne kapımı çalan var
(Ne karanlık odamın lambasını yakacak
Ne âmâ penceremden yokluğuma bakacak) 
Ne soran var hâlimi ne gönlümü alan var
Gözlerim avucumda küllenmeyen iki kor
Senden çok uzaklarda yine akşam oluyor



Bırak zaman yakasını gönlümün
Serme beni közlerimin üstüne
Pembe hülyaları taşıma n’olur
Bulut bulut gözlerimin üstüne
Güz mü geldi kurudu mu söğütler
Dil tutuldu tutulmadı öğütler
Bir zamanlar değme babayiğitler
Söz etmezdi sözlerimin üstüne
Söylediğim türküleri bilen yok
Benim ile ağlayan yok gülen yok
Dönüp baktım ardım sıra gelen yok
Kar mı yağdı izlerimin üstüne
Ey felek tüy takma teleklerime
Hasret düğümleme dileklerime
Yokluğu takıp da bileklerime
Yıkma beni dizlerimin üstüne



Çağlar zamanı sallardı yıllar uyurken asırda
Avuçlardaydı yürekler İlâhî aşk denen sırda
Dertler eridi sevgide diken kırıldı nasırda
Onlar ki sevda yeliyle sildiler yürekten kini
Hor görmediler çirkini
                                    Güzele “güzel” dediler
Bağdaş kurup oturdular gâh halıda gâh hasırda
Anadolu idi toprak çadır da birdi kasır da
                                    Mâna delirdi sözlerde
                                         Obalara “el” dediler
                                              Dağlar küçüldü gözlerde
                                                   Fırtınaya “yel” dediler
Gamze kanlı hançer oldu yâr dudağı “gül” olunca
Eritti sevda güneşi yürekler “gönül” olunca
Aslıhan’ın ateşiyle Kerem yanıp “kül” olunca
Sevgilinin olmadığı diyara “gurbet” dediler
Ecele “şerbet” dediler
                                    Sevdaya “ecel” dediler
Elvan-elvan açtı güller bahçıvan “bülbül” olunca
Çirkin çehre “cemal” oldu yürekler “gönül” olunca
                                    Sineye “seyran bağları”
                                         Yâr zülfüne “tel” dediler
                                               Gösterip karlı dağları
                                                     Ferhat’a “git del” dediler
Her kısrağa binmediler “bizden daha arık” diye
Dağda kırda yalın taban sürüdüler “çarık” diye
Sarıp İlâhi sevdayı başlarına “sarık” diye
Tarihe kırk düğüm atıp zaman içre çağ oldular
Birer ulu dağ oldular
                                   Ebede “ezel” dediler
Beklediler bin sabrile helva olsun koruk diye
Yücelerden enginleri gözlediler doruk diye
                                   Aşkı çilesinde örüp
                                        Fâni dünyayı boş görüp
                                             Yaratılanı hoş görüp
                                                   “Her ne isen gel” dediler
Kelle sürüyen kanları gazâda bir damla görüp 
Bir dilberin iki damla gözyaşına “sel” dediler
Korku bekleyen dağları burcundaki çamla görüp
Boşaltırken dizginleri “Bre Çamlıbel” dediler



Tek başına bir ölüm yetmez bize bir tanem
Çok uzaklardan geçen bir yaz ikindisinden
Kör kartalın yolduğu iki pençelik bulut
Geçse de alev gibi bir şimşek namlusundan
Vuramaz ruhumdaki kızıla çalan moru 
Bittiyse o türküsüz tellerde ses şöleni
O iç-içe uzayan binlerce koridoru
Hangi kapı açacak karanlıktan ışığa
Hangi su dindirecek susuzluğunu suyun

Hâlâ düşünüyorsam / düşünebiliyorsam
Anlamam gerekmez mi anlatılmayanları
Ama anlamıyorum kimler iliştiriyor
O dikenli o zehir yeşili sarmaşığa
Anka kuşundan kanat/ alıcı kuştan bakış
Akrepten zağlı kuyruk/ kuğudan ince boyun

Tek başına bir ölüm yetmez bize bir tanem
Vuslatın hançerinde kan menevişi hazır
Kopardı can dalında yeşeren son çığlığı
O Kafdağı kaçkını kartalın kor pençesi
Bak bitmedi cinlerin o zifir gecelerde
Işık yumaklarıyla oynadıkları oyun
Tek başına bir ölüm yetmez bize bir tanem
Bir ölüm ruhumdaki ölümü öldüremez
Kan karanfil dudaklı sarışın günbatımı
Hâlâ öpüyor ise perdesiz penceremi
Ve hâlâ terliyorsa avuçlarımda sular
Her pınardan yüzsuyu içmez sürmeli koyun
Tek başına bir ölüm yetmez bize bir tanem
Düştükse denizde kum balıkta pul değiliz
Küflenmiş aktar işi bir tutam ölüm ile
Dipsiz Tanrıçaların kaprisleri uğruna
Bedeni bedestende satacak kul değiliz
Biliriz hilesini bezirgân denen soyun
Tek başına bir ölüm yetmez bize bir tanem
Kayalara saplanan son martı çığlıkları
Soysuz serenatların göğsünü düğmeledi 
Sana bırakıp battı cümle renkleri güneş
Pembeyi laciverde sarıyor suda akşam
Sarındığın o hasret sarılığından soyun



(Kâbe-i Muazzama’ya karşı) 

Gel demiştin, aha geldim,
			Özge bir sabaha geldim.
			Bakmadan alçak nefsime; 
			En yüce dergâha geldim…
Aç kapını ey sevgili, bak ilk kez evine geldim.
Sıkıp birer misket gibi avucumda gözlerimi; 
Gönül dergâhımda yanan o mum alevine geldim.
Yılları içirdim güne,
			Bastım başımın üstüne,
Düğümledim tek bir söze bildiğim tüm sözlerimi,
Giydim dünya kısbetini, ukba peşrevine geldim; 
Daha önce bin kez gelmiş gibi ey yâr yine geldim…

*  *  *
			Gel demiştin, sana geldim,
			Ölü idim, cana geldim.
			Serçe kadar sıkletimle,
			Bu ulu mizana geldim…
Gördüm ki nice divane dergâhında bende imiş, 
Hicabımdan uğrun-uğrun, öyle sine-sine geldim.
Soktum gözümü gönlüme; baktım evin bende imiş.
Kün şerh edince şürûhu; 
                                    Attım elimdeki rûhu…
Anladım ki senin aşkın ne canda, ne tende imiş; 
Tazeleyip imânımı; dine geldim, dine geldim! . 
Daha önce bin kez gelmiş gibi ey yâr, yine geldim…

*  *  *
			Gel demiştin, işte geldim,
			Kavrulup ateşte geldim.
			Ne hâl oldum, anlamadım; 
			Belki de bir düşte geldim…
Bin kez baktım, göremedim cemâlini kara taşta,
Görünmedin ey sevgili, gökte miydin, yerde miydin? 
Ne sapsarı madenlerde, ne o sim-siyah kumaşta…
Dönüp durdum adım-adım,
			Gitti aklım, anlamadım.
Diz vurulan, yüz sürülen beyaz mermerlerde miydin? 
Kırıp mermerleşen aklı, kendimin kendine geldim; 
Daha önce bin kez gelmiş gibi ey yâr, yine geldim…
			*  *  *
Gel demiştin, çıkıp geldim,
			Beklemekten bıkıp geldim.
			Vuslatına ermek için,
			Can bendini yıkıp geldim…
Süleyman değilim hâşâ, bilemem ki kuş dilini,
Kuş aklımla kavrayamam makamını İbrahim’in; 
Bir seni sevdim sevgili, bir de senin sevgilini…
Anınca bir kez adını,
			Duydum rûhun feryâdını.
Savruldum bu seda ile: “Yere yüksel, göklere in! ”
Aştım nefsin sahrasını, aşkın kemendine geldim; 
Daha önce bin kez gelmiş gibi ey yâr, yine geldim…

*  *  *
			Gel demiştin varıp geldim,
			Yüreğimi yarıp geldim,
			Nefis denen paçavrayı
			Ayağıma sarıp geldim…
Ne alevinde kandilin, ne yanan pervânelerde,
Ne çığlığında meczûbun görebildim seni ey yâr…
Aklın uçup da idrâkin vurulup düştüğü yerde; 
Mi’râcına eren gibi, 
			Daha önce gören gibi,
And olsun ki benliğimi silince gördüm beni yâr.
Ruhumdaki taşkın seli durduran bendine geldim; 
Daha önce bin kez gelmiş gibi ey yâr, yine geldim…
			*  *  *
Elim sende, evin bende; ben isterim vermesen de…
Ne taştadır, ne kumaşta; aşk gönülde, değil tende.
Ey sevgili ne yaptım ki, sezâ gördün bu ihsâna? 
Ya Rabbenâ! Hamd ü senâ; yalnız sana, yalnız sana! ..



Önce sendin, sonra sensin, sevdanın her hecesi.
Sevmiyorsan çözme kalsın gönlümün bilmecesi.
Nerde kaldın, bir ateş yak, bir nefes ver aşkıma; 
Gel bu akşam, mutlu bitsin ömrümün son gecesi…
Sen ki, ey ilham perim, ey gönlümün keman sesi,
Sen ki, sensiz kaldığım an geçmeyen zaman sesi,
İlk sevincim, ilk kıvancım, kalbimin ilk sancısı; 
Gel bu akşam, mutlu bitsin ömrümün son gecesi…



Yüzleri yüz görmemiş aynalara bakarak
Susuz denizde yüzen sularda yüz yıkadım
Zamansız bir zamanın vadisinde akarak
Bir bahar leğeninde yüzlerce güz yıkadım
Geceler sulusepken düşlerin rengi koyu
Zaman çölünde günün sorgulanmakta soyu
Oturup da başımın gölgesinde gün boyu 
Yetim gözyaşlarımla nice öksüz yıkadım
Salıverdim sahraya sahipsiz denizleri
Samanyolu’dur gökte son seferin izleri
Astığım çamaşırlar yanıltmasın sizleri
Onca eğri içinde bir-iki düz yıkadım
Kafesteki bülbülüm özenince hindiye
Sevdalandı sabahım sarışın ikindiye
Gönül ufkumda şafak erken ağarsın diye
Karanlık perdesini gece-gündüz yıkadım



Setresi çamurlu bir akşamüstü,
Yıldızsız Boğaz’da suların çarkı…
Nicedir kolalı gömleğe küstü
Kâtibi söyleyen o eski şarkı…
Derunumda dertlerim en derunî,
Bir sevda ki, esiyor Enderunî…
Yine Üsküdar’ı aldı bir yağmur; 
Son bir sağnak için kaldı bir yağmur…
Bir bulut yürüyor eli güğümlü; 
Göğsünde Kâtib’in al mendili yâr.
Bir türkü var hançeremde düğümlü; 
Çöz dilimin düğmesini Liliyâr! ..
Boğaz sularında her sabah erken, 
Kirlenir Kâtib’in beyaz mintanı.
Erguvan akşamlar suya inerken,
Beni gözlerimin renginden tanı…
Gönül dizginini dola eline
Ki, Boğaz sevdası dola eline…
Gerçek mânâlardan mecaza doğru,
Sürre alayıyla Hicaz’a doğru; 
Adını andığım bir an içinde,
Nasıl içtim o sonsuz menzili yâr? 
Kayboldum bu deli kervan içinde; 
Çöz dilimin düğmesini Liliyâr! ..
Bin ezan emzirir minarelere
Haliç sularından Süleymaniye…
Oturtmuş da sağındaki mindere
Kadı kanun çalar azgın câniye…
Suda Üsküdar’ın kırışıkları; 
Şeytan diyor tutup kır ışıkları! 
Sevda bozkırında erirken güneş,
Gönül yaylasında bana bir gün eş…
Hasret zindanına hapsettim arşı,
Çalsın gayrı şu vuslatın zili yâr…
Ne olur, bu gece sabaha karşı
Çöz dilimin düğmesini Liliyâr! ..
Yüzbinlerce ışık yılı erittim,
Zamana sığmayan bir an içinde.
Dağları toprağın üstünden ittim,
Binbir sadâ tek bir keman içinde.
Hançeremde kor türküler telesir; 
Saz tutuklu, mızrap köle, tel esir…
Nerde boğum-boğum boğduğum sesim? 
Nevâ kararından doğduğum sesim? 
Kırıldı bir mızrak gibi dilimde,
Nice Yemen türküsünün dili yâr…
Bu türküden gayrı ne var dilimde? 
Çöz ilimin düğmesini Liliyâr! ..
İçmiş gibi bengisuyu ölümde,
Gönül atım gemi almış azıya…
Ayağım takılır fikir çölümde,
Rüzgârın yazdığı Kûfî yazıya…
Yaz geçti, sanma ki burda kışlanır,
Sevda kuşu yâd saçaktan kışlanır! 
Üsküdar’da bir karanfil, nâzenin.
Boyu kaç litreydi bir endazenin? 
Kumsalda kumlu bir oya işlerim,
Kırıldı nakışta aşkın mili yâr.
Ben aşkımı oya oya işlerim; 
Çöz dilimin düğmesini Liliyâr! ..
Kâtibimin mendilini almışlar,
Gülde renk, bülbülde eski avaz yok…
Alemdağ’ın âlemini çalmışlar,
Şu boğaz harbinden gayrı Boğaz yok…
Bu dağda yılanın başı ezilir,
Yılma ha! Yılanın başı ezilir…
Üsküdar’ı demirlemiş sahile,
Ufka bakar Kâtibim bin ah ile…
Sabrı bend eyledim onca taşkına,
Bak sönüyor gönlümün kandili yâr…
O son cümle için, Allahaşkına
Çöz dilimin düğmesini Liliyâr! ..
Zaptiyeler Bahriyeli Receb’i
Siranuş’la Sarıyer’de basmışlar…
Garibim hem mahcup, hem de çelebi; 
Kâtip sanıp, kaleminden asmışlar…
Gözünü yummuş ki, yumuş o yumuş.
Boğaz sularında mehtap uyumuş…
Uçmuş bir yosmanın mor feracesi; 
Olmuş Üsküdar’a bir aşk gecesi…
Dizlerimde derman, gözümde fer yok; 
Çok ırak mı o vuslatın ili yâr? 
Kim demiş sevdaya özge sefer yok? 
Çöz dilimin düğmesini Liliyâr! ..
Ne olur, ağarsın gayrı ufuklar; 
O dost Üsküdar’ın bir tanı gibi…
Son giysim olmasın ne geniş, ne dar; 
Kâtibimin beyaz mintanı gibi…
Köpük-köpük bir meneviş gemimde,
Benden başka kaptan yok mu gemimde? 
Boğaz yeli çölün çağrısı mıdır? 
Dalgalar atların sağrısı mıdır? 
Bir kıvılcım gibi atlayacağım,
Boğazımda ötelerin eli yâr…
Sus deme ne olur, çatlayacağım; 
Çöz dilimin düğmesini Liliyâr! ..



Bir kuşsunuz kimi zaman
gökçe kanatlar takınıp gönlünüzce
uçarsınız gönlünüzün gökyüzünde
yüzde yüz bir kuşsunuz
yoktur kuşluğunuzdan bir kuşkunuz
kuşları suskun bir kuşluk vakti
apansız açıverir gökyüzünde
kuşluk ötesi umutlar
bir bakarsınız ki gök yüzünüz…
Yüzünüz doksandokuza inmez
oysa siz inersiniz her gece yeryüzüne
buğulu bir toprağa dönünce deniz
bire iner yüzünüz
kovunuz kara bulutlarını karamsarlığın
keremi boldur Mevlâ’nın
hangi kul aç
atılınız köpüksüz dalgalarına toprağın
ödünç ömrünüzü kulaç kulaç
azgın akıntılara karşı yüzünüz…
Gök ağlar nasırında güleç gayretlerin
ve güler yeryüzüne
ağlayan kafatasında gülen bir yüz
gülen yüz kendi ağzıyla
ansızın yer yüzünü
gök alev pençelerle yırtarken yeryüzünü
bine yükselir yüzünüz
elinizde gülen yüzsüz bir ağız
yüzsüz yengeçlere doğru yüzünüz…
Bir kuşsunuz gecikmiş kuşluklarda
bir kafeslik zaman için ipek teleğinizle
yeryüzünün demirden derisini yüzünüz
darası alınmış saf sözler için
vakit dar daral geldi kafesinizde zamana
gökyüzünüz yüzünüzden gayrı bir gök vermiyor
siz gökleri emzirirken obur gözlerinize
bir bakarsınız ki yer yüzünüz…



Dağıl, ey göklerimi bürüyen gam bulutu! 
Ölüm yağdıran öfken yıldırmaz bu umudu…
Bu umut gökler gibi bir çift gözde parladı; 
“İlk hedef Akdeniz’dir” diyen sözde parladı.
Bu umut damlacığı oldu her çölde vaha,
Bu özge bir güneşti doğacak her sabaha.
Bu umut egemenlik, özgürlük umuduydu; 
Görmeyen onu gördü, duymayan onu duydu
Bu umudun açtığı gözlerde uyku olmaz,
Bu umudun girdiği yürekte korku olmaz! ..
*  *  *
Ya kahrolup yitecek, ya var olacaktı Türk; 
“Ya istiklâl, ya ölüm” buyurmuştu Atatürk…
Destan gibi dinledi tarih bu şanlı sesi,
Dindi tüm mazlumların dinmeyen inlemesi…
Şimdi bekçisiyiz biz özgürlüğün, barışın; 
Önündeyiz uygarlık denen zorlu yarışın.
Ey Asyalı çocuklar; Afrikalı çocuklar; 
Bu bayramda sizin de sevinme payınız var.
Bu bayram karanlığa doğan gündür, uyanın! 
Atatürk’ten size de selamlar var, inanın…
Her gün yeni bir güneş doğup batar ardarda; 
Bu güneş ki; hiç batmaz Yirmi Üç Nisanlarda…



Depreşir kör devenin dertleri tırnağında
Azdıkça akşamları suskun çiçekte polen
Umut kısrağı kişner yeniden Kafdağı’nda
Son gülün yaprağında
Başlar bir ıslak şölen
Gecenin gözlerinden dökülen serçelere
Nemli bir meltem örer gözlere uykuları
Islanır kertenkele toprağın yarığında
Dere en dar yerinden düğümlerken suları
Kavalın korkuları
Çobanın çarığında
Sürüklenir duygusuz dağlardan bahçelere
Akşam eteklerinden bir günü daha yırtar
Gecenin kollarında şımarır kara görkem
Fahişe döşündeki çift topuzlu bir kantar
Gün biriminde tartar
İffeti dirhem-dirhem
Gözyaşları dökülür kirlenen akçelere
Yıldız menevişinde yıkandıkça karanlık
Gecenin sokağında ay dolanır sabaha
Devrilir kaldırıma gönüllerde bir anlık
Şahlanan kahramanlık
Ve kalkamaz bir daha
Tutunur yüreğine saplanan ökçelere



-Uzaydaki Sevgiliye-
Dün akşam Merih’te seni bekledim yüztanem
Eridi gözlerim Samanyolu’nda
Kirpiklerime asıldıkça Mars uykuları
Bin göktaşı ağırlığında 
Kuşkular düştü gönlüme
Dün akşam seni bekledim yüztanem
Üçbin ışık yılı ötelerden gelip
En güzel masasını ayırdım Venüs’ün
Dünyanın laciverdini serdim yollarına
En güzel lopalikoyu sipariş verdim
Dün akşam seni bekledim yüztanem
Henüz keşfedilmemiş yıldızlardan
Keşfe gelenler vardı da sevdamızı
Sen yoktun Capçino
Ah Capçino ah yüztanem
Gelmedin diye
Üzüntümden özümde bine bölündüm
Niye Capçino niye
Senin yüzünden yüztanem
Üç kez ışınlandım karanlığıma
Tam üç kez başkalarınca ölündüm
Sen şiir bilmezsin, sevmeyi de Capçino
Senin gözyaşın tuzsuz
Uzay ayazında dondu lopalikomuz
Senin yüreğin Jüpiter çeliği
Aşkınla açtın kalbime koca bir ozon deliği



-Sn. İsmail Müftüoğlu’na-
Ölü müsün sağlara sunulan zerde misin
Zaman ağaca çıkmış sen hâlâ yerde misin
                                 *		
Sündürsen üç ilmeklik ip çıkar varlığından
Yokluğu eğirmekte var ağacında zaman
Daha kaç nakış çıkar senin paslı tığından
Yaz bitti kış dokuyor kar ağacında zaman
Çürüttün yüreğini ölüm öncesi sin’de
Uyuttun gözlerini başının gölgesinde
Gönül bahçende sensiz salıncağın sesinde
Ne sevdalar salladı yar ağacında zaman
Bilsen ki her geçen yaz senden bir bahar aldı
Gayrı gözünü duman saçlarını kar aldı
Kuyuda Şahmaran’ın şah damarı daraldı
Çatladı çatlayacak nar ağacında zaman
Kor dikenler ucunda karanfil gibi durmak
Olmaza bir ilmektir onulmazı ondurmak
Son arzusu kabrine bir öpücük kondurmak
Elleri kelepçeli darağacında zaman




Güne karanlığı yarasa taşır
Yılan yar dibinde yâr’a sataşır
Örümcek ağ örse gökkuşağına
Düşecektir nice gök kuş ağına
Eşkin at “sağrımda üzengi” demez
Bu yolda atını üzen gidemez
Zulüm vadisinde dere mezâlim
Zâlim bağından gül deremez âlim
Zaman bağlamazsa bir elde nasır
Bir lahzada uçar bir elden asır
Sevda bir uçurum kendine çeker
Kendine çekenin kendi ne çeker
Gülü var bülbülün tüm çilesinde
Günü var bitecek tüm çile sin’de



Sen ey kutlu Ağustos; şan ayı, zafer ayı,
Çıkardın bir Hilal’den binlerce dolunayı…
Malazgirt güneşidir şavkıyan ta Mohaç’ta; 
Hilal’in tuğrası var yere düşen her haçta…
Bir yanda yedi iklim, bir yanda Anadolu,
Ey Ağustos, geçmişin Türk zaferiyle dolu…
Kükreyen Mehmet idi her çakal çıldıranda,
Bir elin Kosova’da, bir elin Çaldıran’da…
Kuruyacak sandılar altı asırlık çınar,
O şafak vakti neydi Yarabbi, Dumlupınar? 
Kaçarken kahpe düşman toprağı öpe öpe,
Şahlanıp Akdeniz’e yürüdü Kocatepe! ..
Sen ey kutlu Ağustos; her günün bir zaferi
Tarihe Türk adıyla yazdığı günden beri,
Söyle! Söndü mü bir an tutuşturduğun ocak? 
En sıcak günün hangi şehit kanından sıcak? 
Orda zafer arayan Türk adını bulacak; 
Çıkarılsa Türk adı, tarih bomboş kalacak…
Yetmez tarihin hacmi kıvrıldıkça engerek; 
Türk’ün şehnamesine yeni sayfalar gerek! ..
Barış elimde bayrak, savaş elin sorunu; 
Mehmetçik Fâtihlerin, Yavuzların torunu…
Yetmez otuz gün sana, ey Ağustos ilerle; 
Yürüyor Mehmetçikler Mustafa Kemallerle! ..



(Anadolu’dan Mehmed’e)
Yine uğulduyor can fırtınası,
Nereye bu sefer böyle Mehmed’im? 
Serçe parmağında nişan kınası,
Burda boynu bükük gönlün sunası; 
Vuslat ötede mi? Söyle Mehmed’im! ..
                         ***
Bu davullar düğüne mi, üne mi? 
Şu çağrılar yarına mı, düne mi? 
Umutların geceye mi, güne mi? 
Yavuklun yaylaya asılmış ağıt,
Yanıyor eline verilen kâğıt; 
Sefer mi var ana kurban? Yine mi? 
Söyle! Gözyaşların çok mu derinde
Ki, ağıtlar ıslanıyor terinde? 
Düğün kurulacak harman yerinde,
Şu ferman ateşi yaktı sinemi; 
Sefer mi var ana kurban? Yine mi? ..
Tıkıştırıp bir torbaya telaşı; 
Yine hangi sahra, hangi dağ başı? 
Gönlüm boynu bükük kuğu, gözyaşı; 
Hasret yüzdürdüğüm göl Mehmed’im göl! ..
                         * * *
Yine mi çağırır öteler seni? 
Yine mi dönüşsüz gidişler oğul? 
Üç akçe koyduğun meşin keseni
Kuşağına tıkmağınan erm’oldun? 
Bir davul sesine seferberm’oldun? 
Terlememiş bıyığına tarak yok,
Hasat zamanıdır; el yok, orak yok,
Çehrelerde yoksulluğun deseni; 
Bugün bitti, yarınlara merak yok…
Zorluklara düğümledik eseni,
Döner çark-ı felek; dur yok, durak yok! 
Kışlarda, gelecek yaza kanaat; 
Yazlarda ne san’at, ne de zanaat.
Usta yorgun, yetişecek çırak yok…
Hangi kalem çizer can hendeseni? 
Hep böyle mi olur bu işler oğul? 
Var git, burda kalsın iğdişler oğul! ..
Aşa söylenmezdin, aşka demezdin,
Olacak derdin de, başka demezdin.
Yavuklun dudakta can dişler oğul; 
Hep böyle mi olur bu işler oğul? ..
Bu ne benim suçum, ne senin hatan,
Savaşırca sevişirdi hep atan…
Savaş ile sevdasını bir tutan
Özündeki deli döl Mehmed’im, döl! ..
                         * * *
Kan çıngısı davul zurna sesinde; 
Çöllerin çağrısı hoşa mı gider? 
Kaç bahar yolladık turna sesinde? 
Bunca dolu vagon boşa mı gider? 
Sen ey kara gözlü ana kuzusu! 
Matrandaki hangi pınar, hangi su? 
Çöllere rahmet mi gözümdeki yaş? 
Kör sapanın savurduğu kara taş; 
Ölüm olur garip kuşa mı gider? 
Ey gözyaşı! Sen ey sabrın cengi su! 
Ey var oluş! Ey yokluğun rengi su! 
Mehmed’imin kanı mıydı çölleri
Çiğil çiğil yeşertecek bengisu? 
Katar katar olmuş karayağızlar; 
Alnına çarpacak taşa mı gider? 
Yine karabulut gözümde sızlar; 
Yağmurlar yapıldak yaşa mı gider? 
Ey devran! Ey ömrün bu son gününde,
Şu Maraş çangalı, şu kara künde; 
Bu zorlu güreşte tuşa mı gider? 
Yine nerden esti bu deli rüzgâr? 
Şu taze baharlar kışa mı gider? 
Yine hangi çölde kan şöleni var? 
Redif alayları Huş’a mı gider? ..
Hangi karanlığa mumu istersin
Ki, seni emecek kumu istersin? 
Tutuşan bağrına su mu istersin? 
Yemen yayla değil, çöl Mehmed’im, çöl! ..
                         * * *
Allahüekber’de Tekbîr alanda,
Dondu nefesinde dağların sesi…
Soldu boz gerçekler pembe yalanda,
Uludu arkandan çağların sesi…
Künyen karalandı alın yazında,
O yalçın dağların kar ayazında
Kapandı sesine çığların sesi! ..
Ve gittin yüreğin avuçlarında,
Dal gibi dağların en uçlarında
Tutuşturdu Albayrağı al kanın.
Kulağında sesince bin tufanın,
Kükredi Mohaçlı tuğların sesi! 
Yürüdün bağrında açan yaranda,
Bir basamak kaldı gökle aranda…
Sonra bir ses duydun, su sesi gibi; 
Gökçe kumruların “hu” sesi gibi…
Açıldı alnında akça bir çiçek; 
Şanlı Peygamber’in bûsesi gibi…
Anayım ay oğul, Anadolu’yum,
Oğul kurban veren ana doluyum.
Dilimde döngele dikenleri var; 
Çok söyletme, öylesine doluyum…
Malazgirt’te, Kosova’da, Yemen’de
Dökülen kanların kaynıyor bende…
Çöldeki kumlarda, dağdaki karda; 
Ayak izlerin var patikalarda…
Sesinle bir türkü söylüyor şu kuş,
Sanki sen çökmüşsün gibi şu yokuş.
Destanlar hep seni söylüyor, dinle! 
Barışık değildir yüreğin kinle; 
Bozkıra yağ, yaylaya yağ, çöle yağ,
Çisil çisil bahçemdeki güle yağ…
Sesin, solmayacak bağların sesi,
Ölümü öldüren sağların sesi…
Nişanlıydın, orda yaptın toyunu,
Atandan almışsın asil huyunu; 
Seni vuran düşmanınla suyunu,
Kuru ekmeğini böl Mehmed’im, böl! ..
                         * * *
Nerede, ne zaman kopsa kıyamet; 
Haksızlığın karşısında kıyam et! 
Küçücüktün, çelimsizdin daha dün; 
Büyüdün, büyüdün, öyle büyüdün
Ki, senin adına Şehit dediler,
Cennet açık sana, var git dediler…
Bilseler arkandan ağıt yakanlar,
Seni bir tül gibi saran o kanlar
Bir çift kanat gibi olur da medar; 
Yüceltir ta arş-ı âlâya kadar…
Sen ey gazaların gök velvelesi,
Sen ey dağ rüzgârı, çöl zelzelesi,
Sen ey tahammüle son veren yıkım,
Sen ey çığlıkların son helhelesi! ..
Ey şehit; bayrağa sarılan bayrak,
Dön diyen Allah’a varılan bayrak,
Bizi de şefaat gölgene çağır,
Mahşerde altında durulan bayrak! ..
Sen ki, tek çiçekten bin-bir destesin,
Vatan diyen, bayrak diyen sestesin,
Sen susarsan bin yıldırım ses verir; 
Sen ay oğul, bir İlâhî bestesin…
Sesin gökler gibi sarmış cihanı, 
Bebeğin aldığı ilk nefestesin.
Kılıçlar kesemez bu çağlayanı; 
Meğer vâde yetip Mevlâ “kes” desin…
                         * * *
Sen ay oğul, ey ebedin ezeli,
Değecekse namusuma yâd eli; 
Şu solmayan Ay-Yıldızlı tan için,
Anadolu denen bu vatan için,
Beş vakit ünleyen ezan aşkına,
Karşıla ölümü yolun başında! ..
Adın olmasa da mezar taşında; 
Bil ki, nerde ölsen bende yatarsın,
Her gün bende doğar, bende batarsın…
Uğrunda canını verdiğin Sancak,
Ölürsen eğilir önünde ancak…
Ölüm dediğin ne? Al bağrına çak! 
Öldükçe yaşarsın; öl Mehmed’im, öl! ..



Sırığını âsâ sanan bedevî
Özün Emîr bildi cihanı yurdu
Her sabah sırtına giydiği devi
Her gece altına serip uyurdu
Kelâmda cümleyi etmezdi tamam
Kelimeyi bâr-ı zeban ederdi
Fincan-ı fenâyı kırsa da ne gam
Bin canı kibrine kurban ederdi
Ulemâ üdebâ şuara nedir
Özünden özgeye “avam” diyordu
Dünyaydı üstünde yattığı sedir
Âlem mi “o benim davam” diyordu
Yoldu aydınlığın yüz aklarını
Kalında denedi en ince tarzı
Çekip de altından ayaklarını
Devirdi üstüne küre-i arzı



Kırık testilerden yere dökülmüş
Zaman iki nefes/ ömür bir yudum
Rengi solgun/ yıldızları sökülmüş
Geceyi üstüme çekip uyudum
Kaç heves boşalıp doldu içimde
Kaç bahar yeşerip soldu içimde
Kaç sevda saçını yoldu içimde
Tohumu taşlara ekip uyudum
Yaylalar savurdu/ çöller kavurdu
Dalgalar sevdamı sahile vurdu
Ne ceylanlar gelip önümde durdu
Mahzun gözlerine bakıp uyudum
Takınca gönlüme martı kanadı
Yüreğimde yedi derya kanadı
Dergâhımdan kovamadım inadı
Bağrıma bir ateş yakıp uyudum
Benden başkasını anlatır adım
Pişmedim yıllarca boşa kaynadım
Gözlerimi misket yapıp oynadım
Aklımı kancaya takıp uyudum



Sırrı var ki o ulu sevdanın aşk-ı tende; 
Sevdikçe buldu Mecnun İlâhî aşkı tende…
		*
Ulu dergâha girmek dilersen yüzün aklı; 
Kov gönül dergâhından aklı olmayan aklı…
		*
Gönül gülecek ise, bırakın göz yaşarsın; 
Ne kadar çok ölürsen o kadar çok yaşarsın…
		*
Dizginle dîl gemiyle dil denen hergeleni; 
O dil ki, dellâl eder diline her geleni…



Nerde gecelerde o renk, o dekor? 
Kuşlar yıldız yerdi avuçlarımda…
Harladıkça koynundaki iki kor; 
Zemheriler terdi avuçlarımda…
Gömülürken yüzüm sıcak bir kara,
Kaçardı dolunay karanlıklara…
Saçların yağardı samanlıklara,
Gözlerin biterdi avuçlarımda…
Ererdi Mevla’ya adaklarımız,
Yeşerirdi cümle budaklarımız.
Bir ateş yakınca dudaklarımız; 
Dumanlar tüterdi avuçlarımda…
O son kıvrımında son dönemecin,
Perçinlerdi bizi beynimdeki cin,
Göğsünden fırlayan iki güvercin
Eriyip yiterdi avuçlarımda…
Aydınlanıyorken dağların ardı,
Dolunay gönlümü göğe asardı,
Seher vakti cümle kuşlar susardı; 
Ellerin öterdi avuçlarımda…
Beni bırakıp da gittiğin zaman,
Yıl giyinip asrı kuşanırdı an,
Ruhumdan yolduğum yalnızlık inan
Ölümden beterdi avuçlarımda…
Nerde gecelerden kalanlar güne? 
Yarınlar yüzünü dönüyor düne.
O demden bir eser sevda üstüne
Kalsaydı yeterdi avuçlarımda…



Aşk mızrap vurdukça gönül telime
Tek bir ses veriyor sazlarım gülüm
Bazen bin cümledir bir tek kelime
Çoğalır özümde azlarım gülüm
Nice derinlikler uyur sığımda
Sevda danteli var gönül tığımda
Kaç kışı yıkadım yalnızlığımda
O yüzden üşüyor yazlarım gülüm



Kirpiklerin o soyut resmini çizmektedir
Yüzünde gölgelenen kaçamak duyguların
Yıldızlar son şarkıyı notaya dizmektedir
Sessiz ve aralıksız ritmiyle uykuların
Umudun durgun suyu vuslata ürperince
Ruhlar bürünür tene ve alevler etleşir
Sıcacık bir kar yağar yüreğe ince-ince
Terinde avuçların bir şiir şerbetleşir
İstesen bin yıldızı bir gönülden elerim
Zülfünün gölgesinden sıyrılan mehtabıma
Bir gecede seni ben bin kere bestelerim
Yeter ki bir tel uzat saçından mızrabıma



Uğrun uğrun uğrayıp da ömrüme
Ne çabuk geçtiniz böyle seneler
Derdi-gamı yükleyip de gönlüme
Ne çabuk geçtiniz böyle seneler
Dost bağının güllerini dermeden
Yâri bulup muradıma ermeden
Gidiyoruz diye haber vermeden
Ne çabuk geçtiniz böyle seneler
Ömrümün baharı ermeden yaza
Saçlarımı boyadınız beyaza
Düşlerimi silkeleyip ayaza
Ne çabuk geçtiniz böyle seneler
Beni koyup bağrımdaki sızıyla
Oynadınız güzellerin nazıyla
Sağnak yağmurlarda şimşek hızıyla
Ne çabuk geçtiniz böyle seneler
Sahilden silinen serenler gibi
Görünüp kaybolan erenler gibi
Sevkiyat götüren trenler gibi
Ne çabuk geçtiniz böyle seneler
Durdunuz mu son menzile varınca
Ay mı doğar gün kabuğu yarınca
Hercai gönlümün sevdalarınca
Ne çabuk geçtiniz böyle seneler
Beni bırakırken huzur duyarak
Akçe gibi birer birer sayarak
Göklerimden yıldız gibi kayarak
Ne çabuk geçtiniz böyle seneler
Zaman mı tükendi süre mi doldu
Günaydın demeden güneşim soldu
Seherde ömrümün akşamı oldu
Ne çabuk geçtiniz böyle seneler
Yârin yaylasında yaylamadım ki
Şu deli gönlümü eğlemedim ki
Daha son türkümü söylemedim ki
Ne çabuk geçtiniz böyle seneler



Gül yanaklım bağındaki gülleri
Demet-demet deremezsem vur beni
Ser önüme aşka giden yolları
Son menzile eremezsem vur beni
Yakışmıyor gül yanağa gözyaşı
Ben olurum yollarının yoldaşı
Aşkın saatini her saat başı
Yüreğimle kuramazsam vur beni
Hayatımı yollarına serdiğim
Can okuna gönül yayı gerdiğim
Senet diye sevda mührü verdiğim
Sözlerimde duramazsam vur beni
Çile tezgâhında hasret dokuma
Yazım kara yazılmışsa okuma
Hedef et kalbini sevda okuma
On ikiden vuramazsam vur beni



Gözde seğirince gün ah gelir aman gider
Bu tren şu kampana vurduğu zaman gider
An olur bu harmanda rüzgâr biner daneye 
Eser bir uzun hava sap durur saman gider
Gören gönlünce yaşar sevdasını baharın
Ak gözle soğuk karın yüzüne bakan gider
Silik yıldız yıllarca yaşar Samanyolu’nda
Yıldırımın bağrına şimşeği çakan gider
Söyletme sözlerimde bin çalıdan diken var
Derdimi deşme benim
                             “Açma yaram kan gider”
Göl durup yosunlanır deli çağlayan gider
Dağ uyur dumanına umut bağlayan gider
Ayağını kök gibi toprağa salan kalır
Çakal çemkirişine taban yağlayan gider
Yok yoluna bitirir ömrü hızla sollayan
Menziline varacak yolu sağlayan gider
Ardından bakakalır düğün-dernek gülenler
Vuslat haclegâhına aşkla ağlayan gider
Sanmayın dereleri eteğinden çeken var
Dik vurur can çıngısı
                             “Suda balık yan gider” 
Nice bir sahra ki bu yolcu durur han gider
Yorgun atlar sırtında ruh-i fâtihan gider
Yanmaya bir kez ateş köz düşmeye yüreğe
Kerem’in ardı sıra yanar Aslıhan gider
Kılavuz kargılardan sakınmazsa bağrını
Değil deve kervanı peşinden cihan gider
Sevdanın savletinde yavuz olursa yiğit
Yâr güler gülüşünde bir dizi mercan gider
Bitmişse son konakta yolcunun son nasibi
Dökülür ab-ı hayat kırılır fincan gider
“Buna tabip neylesin
                               Ecel gelmiş can gider”



El kınalı/ yen yamalı/ can bacı
Ateş senin/ duman senin/ kül senin
Hasreti gurbete ulayan bacı
Gözyaşıyla gönül sulayan bacı
Kader senin/ keder senin/ döl senin
Cephede can kurtar tarlada savaş
Bir günlük ömründür kotardığın aş
Ne zaman dinecek ela gözde yaş
Başın pınar ayakların göl senin
                        *
Yağız kardeş/ yiğit kardeş/ er kardeş
Gurbet senin/ emek senin/ el senin
Kara bağrı karayele ger kardeş
Sanma hiçtir alnındaki ter kardeş
Al ömrümün yarısını böl senin
Bağrın açık/ alnın açık/ gizin yok
Yükün ağır/ dermanlıca dizin yok
Has bahçeye giremezsin izin yok
İstiyorsan şu boş çukur öl senin
                        *
Anadolu’m bir türküsün dilimde
Bahçe senin/ diken senin/ gül senin
Gül desenin gönlümdeki kilimde
Yayla senin/ bozkır senin/ çöl seni



Tarihten önceki çağlar
Üstüne konmuşsa dağlar
Yeşil bir türküyse bağlar
Orası Anadolu’dur
Dağlarının tuğu karsa
Kayasında kartal varsa
Yüreğin Türk-Türk atarsa
Orası Anadolu’dur
Dereler akarken serin
Yanık ise bağrı yerin
Mehmet ise adı erin
Orası Anadolu’dur
İnsanını bir kez sına
Gıpta etmez gayrısına
Hekim yoksa sayrısına
Orası Anadolu’dur
Halı yerde hasır ise
Eller nasır-nasır ise
Bir günü bir asır ise
Orası Anadolu’dur
Nasır gülerken ayadan
Atlı yol sorar yayadan
Köy asılıysa kayadan
Orası Anadolu’dur
Tozu eldeyken toprağın
Çiğ üstündeyse yaprağın
Şafağındaysa bayrağın
Orası Anadolu’dur
Deresinde sazan varsa
Her köyde bir ozan varsa
Beş vakitte ezan varsa
Orası Anadolu’dur



Sözüm avucumda gözüm içimde
Ayağım yordamsız ellerim sakar
Ateşim sönse de közüm içimde
Duman beni tüter kor beni yakar
Dört mevsim yaşarım bir baharda ben
Çiçek de ben/ başak da ben/ kar da ben
Gurbet de ben/ hasret de ben/ yâr da ben
Gönül beni özler göz beni bakar
Her akşam elimle boğdum kendimi
Öz boynuma taktım söz kemendimi
Gide-gide buldum gönül bendimi
Yollar beni yürür su beni akar
Nağme de ben/ mızrap da ben/ tel de ben
Sandal da ben/ yelken de ben/ yel de ben
Çekiç de ben/ çivi de ben/ el de ben
Zaman kütüğüne ün beni çakar
Bedene bürünmüş bir özge can’ım
Gün olur yolcuyum/ gün olur han’ım
Geceyi şafağa bağlayan an’ım
Sabahın göğsüne gün beni takar



Çokları duymuyor diye
Azıma düşman oldular
Gitara uymuyor diye
Sazıma düşman oldular
          Neden ey Köroğlu neden
          Yoksa Nigar mı bilmeden
          Bam teline sert dokundu
Ferhat iken Şirin cana
Tutulup da Aslıhan’a
Kerem oldum yana-yana
Közüme düşman oldular
          Niye Telli Senem niye
          Adın Marya değil diye
          Sam yeline sert dokundu
Suna Gelin vay başına
Su dediler gözyaşına
Yay dedim diye kaşına
Gözüme düşman oldular
          Niçin Berivan’ım niçin
          Kurbanı oldun bir hiçin
          Eceline sert dokundu
Hem bendedir hem de sende
Arama Hint’te Yemen’de
Buldum diye beni bende
Özüme düşman oldular
          Ola ki ey Yunus senin
          Dudağın Taptuk Emre’nin
          Ak eline sert dokundu



Nasırlandıkça yürekler “dil-i şeydâ”yı unuttuk
İhtiras sahralarında gömüp Leylâ’yı unuttuk
Nerde söküp de kalbini sevdiğine veren yiğit
Arastaya düşünce aşk kara sevdayı unuttuk
Savıyorken sinemizden bir hançerin darbesini
Ensemizde alev-alev yanan palayı unuttuk
Düşüncemiz mor dağların ardındaki sırrı çözdü
Yolumuzun üzerinde yatan belayı unuttuk
Vuslat içinde hasreti öylesine kanıksadık
Ki gurbette yurdumuzu yurtta sılayı unuttuk
Hoş gelmedi ne sözümüz ne yüzümüz yarenlere
Sözlerde sinsi riyayı yüzde cilâyı unuttuk
Unutulmaz hatıralar bırakmak için dünyada
Bizi bir an unutmayan yüce Mevlâ’yı unuttuk



Biz giderken kapalıydı kapılar
Açıp gittik
Bir avuç türkümüz vardı terkimizde
Saçıp gittik
Belâ palaydı ensemizde
Ölümlerin üzerine uçup gittik
Ödül olur diye bize övgü
Kaçıp gittik
Gözümüzü çevirmedik harama
Başımız önümüzde geçip gittik
Toplayıp çadırımızı minnet yaylasından
Göçüp gittik
Gök ekinken gönlümüzde sevda
Bir acı söz için biçip gittik
Bir damlacık can suyuydu ömrümüz
İçip gittik



Gözlerim bir avucumda kulaklarım bir
Benden geliyorum 
Sahilimdeki sular teri değil atımın
Kabzaya dek saplı durur böğrümde
Sanmayın kuşağıma sokulu bu hançer
Yaz geçti yaylamdan obalar yok
Boyları çoktan yitirdim
Enden geliyorum
İki büklüm gelişime bakıp da
Sanmayın ki Yemen’den geliyorum
Ben varım heybemde tıka-basa biliyorum
Biliyorum kendimi sunacağım kutnu-kumaş
Bilmediğim bu sahrada ne yana gidiyorum
Kime satıldı ruhum kim aldı benliğimi
Köle isem kim efendim
Armağansam kör devenin mahfesinde sallanıp
Hangi “nesebi sahih sultan”a gidiyorum
Dilim söylerken beni sözlerim benim değil
Bana gidiyorum
Bir yanım yokluk bir yanım uçurum
Benlik bezirgânının yüklediği kumaş ben
Bahtımın kararttığı alnımda bulutlanan
Günü ağarmayacak bir tana gidiyorum
Belli ki sahraları boyadığım yetmedi
Denizlerin istediği “al kan”a gidiyorum
Benden geliyorum bana gidiyorum
Biliyorum yokluğa giden yol bende biter
Biliyorum zamanın kuyruğudur elimde
İkide bir mekâna şaklattığım şu kırbaç
Bilmediğim özümü yitirdiğim bu çölde
Bulduğum gözlerimi yitiren hangi kervan
Heybemde ben varım ağırlığımca
Dudaklarımda ıslık kulağımda çıngırak
Son menzilde varılan son hana gidiyorum
Kaç akıl ip kopardı kervanda çıldırarak
İpsiz çölde kervandan kervana gidiyorum
Emzirip yüreğime bir damla gözyaşımı
Bir damlada gizlenen ummana gidiyorum
Biliyorum kervanda kılavuz ben değilim
Yolların kavuştuğu meydana gidiyorum
Bu ses benim sesim değil
Bu adres adresim değil
Suç benim hata benim
Tâcir ben müşteri ben satılan mata benim
Dirhemsiz endazesiz bedestâna gidiyorum
Varoşlarda yitirip varoluşun sırrını 
Tükenişin son mızrapla tutuşup
“Dön” telinde tınladığı “son an”a gidiyorum 
Zaman bir avucumda mekân bir
Benden geliyorum bana gidiyorum



Şu resmimi bayram günü çekmişim
Çerçevesiz başucuna koy anam 
Doymadıysan yavrum diye sevmeye
Bas bağrına bu resmimi doy anam 
Gün ağarır süngümüzün ucunda 
Her Mehmetçik bin cengâver gücünde
Hayır vardır teskerenin gecinde 
Sabır ile hafta olur ay anam 
Gönül bir serçedir hasret mengene 
Ya ölü ya diri döneriz gene 
Ha üç gün yaşadık ha doksan sene 
Ömür ne ki bir yudumluk çay anam 
Bugün bayram koçlar kurban edilir 
Dostlar sofralara mihman edilir 
Kurban ile toprak vatan edilir 
Oğlunu bu yolda kurban say anam 
Bayrağın altında bilmeyiz melâl 
Yeter ki boynunu bükmesin Hilâl 
Ben canımı sen hakkını et helâl 
Bunca mı tatlıymış vatan vay anam 
Acep hangi dağda hangi seherde 
Açılır o sonsuz âleme perde 
Alnımda kurşunun değdiği yerde 
Mühür oldu Yıldız ile Ay anam 
Not: Alaaddin Şensoy tarafından bestelenmiş olup TRT repertuarındadır.



Dağın yamacına yaslanmış köyüm
Yedi köyün uğrağıymış bir zaman
Ormanlar tutunurmuş eteğinden
Fermanlar er seçermiş erkeğinden
Düğünleri varmış bayramları varmış
Çocukları kış günleri kurtlarla oynarmış
Hasat bitmiş harman geçmiş
Köprülerin altından su üstünden zaman geçmiş
Yaz elinden tutmuş güzün
Teki ölünce öküzün
Öbür teki yollamışlar kasaba
Cümle köyler bir-bir olmuş kasaba
Bizim köyü kimler göre
Almamışlar hesaba
Kış gelmiş boran olmuş
Dert girmiş kıran olmuş
Fermanlar ormanlar dağa çekilmiş
Kurumuş sesleri yarpuz kokulu suların
Kimi yurt dışına gitmiş ekmek peşinde
Kimi İstanbul’a göçmüş yavruların
Uzanmış kara toprağa karasaban
Ne hasat kalmış ne harman
Köyler uğrağı köyüm viran olmuş
Gayrı ne arayan ne soran olmuş…
                        *
Duvarın dibine oturmuş ninem
Sıvamış güz güneşini döşüne
Kız göçürmüş oğul evermiş
Torun-tosun büyütmüş dizlerinde
Bayrağa kan toprağa şehit vermiş
Yaz günleri yazının düzlerinde
Az mı seğirtmiş davar-doluk peşine
Ununu elemiş asmış eleği
İman üzre göçmek bir tek dileği
Gayrı bu dünyada işi ne…
                       *
Söğüt duldasında oturmuş dedem
Altına en titrek gölgeyi sermiş
Yemen’i dinlemiş Sakarya’yı görmüş
En onulmaz yaraları bağrına
Kurşun-kurşun süngü-süngü örmüş
Az mı ökçe basmış düşman leşine
Her çileye razı olmuş
Dört cephede gazi olmuş
Gayrı bu cephede işi ne…
                       *
Fersiz gözlerinde güneş yaldızı
Elinde ucu eğri paslanmış çuvaldızı
Ninem sermiş de dizine kocamış gençliğini
Eski pembe düşlerinden yama yapıyor…
                       *
Söğüt gölgesinde değer görmeğe
Elinde sapı kırık ucu paslanmış eğe
Tükenişin türküsünü kemirirken çekirgeler
Dedem dilinde Tekbir kırışık alnında ter
Eski bir kılıcı kama yapıyor…



Gönül diyarına akın olmazdı
Sevdaya baş koyan er olmasaydı
Uzaklar bu kadar yakın olmazdı
Menzilde aşk denen yer olmasaydı
Güller dikenlere bitişir miydi
Sevda bülbülleri ötüşür müydü
Şuramda bu yangın tutuşur muydu
Dudaklarındaki kor olmasaydı
Bir ömre bedeldir vuslatın anı
Seven bilir ancak bu heyecanı
Pervane ateşe atmazdı canı
Ayrılık bu kadar zor olmasaydı
Gizli sevda ili bulunur muydu
Güle bülbül dili bulunur muydu
Kusursuz sevgili bulunur muydu
Âşıkların gözü kör olmasaydı



Kendim yargılandım kendi yasamda
Her gece kendimi içtim masamda
Neyi değiştirdim şu "meyhane"de
Ben olsam da olur ben olmasam da



Ne zaman üşüdüğünü düşünsem
Buz tutar bir kuş türküsü pencere camlarında
Zemheri kaçkını ıslıklar kanatır dudaklarımı
Titrerim taş plâkların "gurbet akşamları"nda
Ne zaman ağladığını düşünsem
Bir kuşun gözleri oyulur kartal yuvalarında
Yekinir kirpiklerime kırkikindi yağmurları
Ellerim asılı kalır derviş dualarında
Ne zaman hasretini düşünsem
Bir kuş kanadı düğümler yolumu orta yerinden
Martı kanatlı vapura saplanır tren çığlığı
Gurbet yüklü bir kamyon geçer yüreğimin üzerinden
Ne zaman güldüğünü düşünsem
Bir kuşun gözyaşlarında akşama dökülürüm
Asarım kahkahamı bir leyleğin gagasına
Güle güle ölürüm
Ne zaman seni düşünsem birtanem
Pembeleşir saçlarımın akları 
Aklım bir çiklettir şişirip patlattığım
Umutlarım avucumda terli gazoz kapakları



Zor olan toprağa sıkı basmak
Tutabilmek eteğinden dünü
Her sabah yeniden çıkıp asmak
Pencerenin pervazına günü
Takvimde beliren yeni aya
Zor olan aklı başında girmek
Bakabilmek ürkmeden aynaya
Çerçevede gönlünce belirmek
Hep aynı yönde döndükçe dünya
Öylesine kolay ki delirmek...



Bak nasıl canlanacak kanatları kuşların
Hele şu attığım taş
Karanlık dehlizlerin gözlerini görsün de...
Aşacak yavaş yavaş
Tüm kağnılar ardarda üstünden yokuşların
Ezilmeyecek artık taş baskısı resimden
Kurtarıp kanadını uçan kuşun gözleri
Ölümlerin örsünde...
Artık erimeyecek kin çorağında güneş
Ve gönül göklerine can bulutu ağacak
Sıcak kar taneleri
Pembe öpücükleri örecek uykulara
Üşümeyecek artık çocukların elleri
Gönüllere sevdanın çiçekleri yağacak
Yağmur tül kıvamında sıvanacak sulara
Bulutlar saçlarını yıldızlara sağacak...



Asrın bahçesinde gül deren zaman
Bazen gülle gibi bir “an”a düşer
Bezirgânbaşıyla dostsa haramî
Menzile yürümek kervana düşer
Heder olacaksa bir yıllık emek
Yıldırım gelir de harmana düşer
Eğri yay yaylanıp durur yerinde
Doğru ok atılır ummana düşer
Hesapta olmayan dördüncü cemre
Ya kanda tutuşur ya cana düşer
Tiryakiye kısmet değilse kahve
Gelir de kör sinek fincana düşer
Dert de devası da Mevla’dan gelir
Dermanı aramak Lokman’a düşer
Adalet hassas bir teraziyse de
Kararın temyizi zamana düşer



Yoruluruz
Dikenleşir bin kör çıbanın sızısı nasırımızda
O son çizgiye yaklaşır
Bir kâğıt gibi aklaşır
İnceliriz kalemlerce kırılırız
Duruluruz
Aydınlanır hayallerin deseni hasırımızda
Ümitlerin ötesinde
Bizi çağıran sesinde
Uyarız “dur” emrine vehmin dört yandan sarılırız
Vuruluruz
Akar kapkara kanımız ak kâğıda “âsâr”ımızda
Can kurgusunda zemberek
Yelkovan akrep engerek
Bir saatiz bileğinde yüreğin saat başı kuruluruz
Darılırız
Kahroluruz ufacık bir “iğne” kırılsa kusurumuzda
Bu kaçıncı turumuz
Şiir bizim “Sûr”umuz
Ölürüz ilk mısrada yeniden diriliriz



Toprakta kan olursa, 
                    Uğrunda can olursa,
                         Canlar kurban olmaz mı? 
                              Adı “Vatan” olursa…

Can atar kan çiçeğim tutuşan karanfile,
Tarihe gelincikler yeşerttim kanım ile…
Atımın nallarının izi vardır her haç’ta,
Hâlâ türküm söylenir Kosova’da, Mohaç’ta…
Malazgirt’ten doğan gün balkıdı Çaldıran’a; 
And içip Al Sancağa, bal dedik baldırana…
Koca tarih, bu sırrı gömme daha derine; 
Gün mü güldü Prut’ta bir ırkın kaderine? ..
Atımın ayağına kapandı karlı dağlar,
Nal seslerimiz ile başlayıp bitti çağlar…
Üzengimi öpenler bugün düşmansa bana? 
Biline ki, doğarken can adarız vatana! ..
               Sus sözümün üstüne, 
                    Bas közümün üstüne,
                         Ha bastın toprağıma; 
                              Ha gözümün üstüne! ..

Tarih kalemle değil, kan ve canla yazılır,
Gönüllere sığmayan bir imanla yazılır…
Şahidimdir melekler; ölümüm başka benim; 
Bir can adağım vardır o sonsuz aşka benim…
Ebed burcunda doğan günde ezel gibiyim;     
Bir damladan ummana varacak sel gibiyim…
Bağrımda bayraklaşır toz-tomurcuk bir yara; 
Dalgalandıkça günler Otuz Ağustoslara…
Birden kabarır öfkem son şehidin sesinde,
Ta Arş’a kanatlanır atların yelesinde:
Atlarım, Bora mıydı, Tayfun muydu adınız? 
Şimşekler! ... Kılıcımı nereye sakladınız?



Çıktık açık bütçeyle on yılda her hesaptan,
Son yılda onbeş kilo et almışız kasaptan.
Kendine doğru yontan kaç keser çıktı saptan? 
	Varsın tanımasınlar büyük çarşılar bizi,
	Her aybaşı sokakta bakkal karşılar bizi…
Her gelen demet-demet paralar verdi bize,
Yazıyı ters çevirip turalar verdi bize,
Hastane kuyruğunda sıralar verdi bize.
	Varsın nankör olanlar az desin maaşımız; 
	Fokur-fokur kaynıyor tencerede taşımız…
Çoğumuz rengi solmuş elliliği yırtıyor,
Ay sonunda maaşın üçte biri artıyor,
Zaten bakkalla manav fazla-fazla tartıyor; 
	Şaşırdık, ne yaparız bunca bol parayı biz? 
	Bu hız ile açarız dünyayla arayı biz? ..
Allah zevâl vermeye, memnunuz hükümetten,
Baklavadan usandık, inanın bıktık etten,
Sıkılır olduk gayrı bu aşırı hürmetten; 
	Emekliyiz diyince akan sular duruyor,
	Başkan selam yolluyor, Vali hatır soruyor…
Çocuklar okudular, hepsinin bir işi var,
Hanım altmış yaşında, otuz iki dişi var.
Turp gibiyiz, yine de birer sağlık fişi var; 
	Bakkalda kâmus gibi rağbette defterimiz; 
	Demek boşa gitmemiş onca alın terimiz…
Nicedir unutmuşuz yokluğu, fakirliği,
İstikrar sayesinde yakaladık dirliği.
Diz çöktü önümüzde bak Avrupa Birliği; 
	ABD hayran bize, Japonlar kıskanıyor,
	Nûrlandık; ampulümüz gece-gündüz yanıyor…
Enflasyon yüzde hiçken, maaşa yüzde yüz zam,
Bizleri şımartmayın n’olur ey Sadr-ı Âzam,
Köyüm mahalle oldu, vilayet oldu kazam; 
	Törenler, açılışlar, ziyafetler, yemekler,..
	Helâl olsun sizlere verdiğimiz emekler…



En çok ben severdim seni
Bir de sen
Bir-bir açılırdı pencereleri yüreğimin
Her pencerede yakuttan bir güneş
Bir bardak demli çay gibi ısıtırdı içimi
İçim içime sığmazdı
Dışıma giydirirdim içime sığmayan içimi
En çok ben ağlardım halimize için-için
Bir de sen
Birimiz iki olmazdı bir türlü
İkimize üç demezdim bilirsin
Bir desen
En çok ben ölürdüm seni
Bir de sen
Bir-bir ipe dizdiğim ölü kuş gözlerinden
Boynuna taktığım o kan mavisi gerdanlık
Girip şahdamarından gönlünü gözetlerdi
Göz-göz olmuş gönlünle bakardın gözlerime
Gözlerim gönlündeki fermanı okurdu
Ferman dinlemeyen gönlümde ölürdün
En çok ben ağlardım ölümüne
Bir de sen
Boyaları solsa da sevda kumaşımızın
Gönlümüz iç-içe geçmiş
Bir desen
En bölünmez bütün bizdik bilemezdik
Çoğalırdık birileri böldükçe
En çok ben ölürdüm en çok sen ölürdün
En çok biz yaşıyoruz öldükçe



Gel ne zaman istersen çözülmüş saçlarınla
Çözdüm düğümlerini yolların birer-birer
Hasretim kan kınası son turnaya yakılan
Bir ağaç var altına dilekler bırakılan
Her dalında bir gece soyunup güne girer
Gel ne zaman istersen eteklerinde bahar
Yalın bir türkü gibi sevdaların adına 
Işığı söndürülmüş şehirlerde kışlama
Aşkı bir öpücükle bir daha nakışlama
Alev dudaklarınla kelebek kanadına
Gel ne zaman istersen içinden sıyrılarak
İçerlek bir kapıyım nicedir içimde ben
Açıp gir uyuyorken içimdeki engerek
En gereksiz ölümü özümde bilmen gerek
İçimdeki engerek bir başka biçimde ben 
Gel ne zaman istersen firûze yağmurlarla
Filiz yeşilini sar bu sımsıcak sarıma
Kur aşkın saatini günün bittiği yerden
Kirpiklerinde kalmış güneşli gecelerden
Bir damla ışık içir yorgun umutlarıma




Gül kokuyor kuş sesleri bu sabah
Yine zülfün seher yeline değdi
Kavurdu gönlümü kor gibi bir ah
Belli ki yâd eli eline değdi
Ağlamışsın yaprak döktü dallarım
Düğümlendi sana gelen yollarım
Yokluğunu kucaklarken kollarım
Hangi hoyrat kollar beline değdi
Bahar gülü idin kış ayazımda
Adın mühür gibi alınyazımda
Şarkım figan oldu gönül sazımda
Mızrabın mı hasret teline değdi
Sevdam bestelendi senin sesinde
Gönül makamında gam perdesinde
Gayrı bir şarkısın aşk beldesinde
Adın şeyda bülbül diline değdi 
Sabır atı gelmez hasret gemine
Özüm dayanmıyor yâr özlemine
Çınladı gönlümün kulağı yine
Parmağın mı vuslat ziline değdi




Sıvanır her lahza yalnızlığına,
Vurulan son günün kapkara kanı…
O son yalnızlığı son bir kez sına,
Ateş pençelere verip yakanı; 
Gör kör kuyularda suyu yakanı,
Su yangınındaki âmâ âhengi…
Gece, kurşunlarla kuşların cengi,
Her nefes, bağrında mavzer fişengi…
Ulum ulum ulur o bulanık su,
Sen o son türkünü söylediğin an…
Göksüz yıldızlara kurulan pusu,
Öksüz ömürlerden örülen zaman…
Dolunay, savrulan sarı bir duman,
Karanlık, göğsünde Arab-ı zengî…
Oynak görüntüler bir kara çengi,
Her nefes, bağrında mavzer fişengi…
Ve sen, ey bir türlü ben olmayan kuş,
Ey son nefesimle bitecek türkü! ..
Alacak sırtından son zorlu yokuş,
Som karanlıklardan giydiğin kürkü…
Sırtında kaftanı, başında börkü,
Elinde fermanı ve can mihengi,
Gece, can alıcı; gece, kan rengi.
Her nefes, bağrında mavzer fişengi…



Sırtımdan hançerleyip, imdat diye bağırdın; 
Kördün, tüm vicdanların seslerine sağırdın…
Aslında sen değildin Taşnak, Hınçak, Asala.
Soykırımmış… Sen bile inandın bu masala…
Bu ne soymuş ki Serop, bitmedi kıra-kıra; 
Serpildi ayrık gibi dünya denen bozkıra? ..
Bu yurtta, tek bedende bir can gibi yaşardık; 
Aynı mizaha güldük, aynı gözde yaşardık…
Yalanlar yasa ile “gerçek” olur mu Aram? 
Tepe iken dağ olur Ermenistan’la aram…
Uyan Dikran! .. Bak hâlâ ellere kanıyorsun.
Bağrımdaki yaramsın; ah desem kanıyorsun…
Dostum isen, dilerim “dost bağı”na ermeni,
Düşmanımsan unutma, ben Türk’üm, sen Ermeni! ..




Okyanusların dibi sığlığın kadar derin
Güneşin yüksekliği bakabildiğin kadar
Salıver dizginini doru düşüncelerin
Sevdanın sıcaklığı yakabildiğin kadar
Hani bazen düşlerin bir denize dalar da
Bir martı çığlığında suya düşer ya yüzün
Denizini kurutmuş dümensiz adalarda
Son midye kabuğudur suyu kanatan hüzün
Susturmak istiyorsan özleminin sesini
Karşındaki duvara düşür bir pencereden
Ipıslak saçlarını bir saksıya emziren
Krizantem kokulu bir kadın gölgesini
Sevda bahçelerinde gözlere diken isen
Yürü özlemlerini bohçalayıp bir güle
O sarhoş sokakların son sahibi sen isen
Gördüğün son ışığa yürü git güle güle




Tut elimi kapanıyor perde
Tut elimi kalamazsın gayrı
Dolunayın diz çöktüğü yerde
Toprak sarhoş sular sayrı
Ah çekip durma öyle ikide birde
Ahsen-i takvim üzre bu mudur ahde vefâ
Aşk beni yakıyor ah seni
Beni aşk seni ah eylemez iflah
Cem iken bezm-i elestte bilcümle ervâh
Ah seni göreydim devreden o devirde
Eyvah ki eyvah
Ah çekip durma öyle ikide birde
Ah çekip durma öyle ikide birde
Ötelere benimle gelmelisin
Tut elimi ölemezsin bir başına inan ki
Öldürmez bu ah seni
Hangi su ölebilmiş ki nehirde
Tut elimi kalamazsın gayrı
Zincirini koparan bu şehirde
Ah çekip durma öyle ikide birde
Bunca nedenler içinde nedensiz
Kim demiş ölüme yalnız gidilir
Hangi ruh ölebilmiş ki bedensiz
Tut elimi ey rûh-i ravânım
Sonsuz aşkın panzehiri
Şu ölüm denen zehirde
Tut elimi kalamazsın gayrı
Zincirini koparan bu şehirde



- Yarınımız olan çocuklara -
Seni bin sevdadan süzüp arıttım,
Can çiçeğim umut gülüm yarınım
Gönlümdeki sevgilerden damıttım
Can çiçeğim umut gülüm, yarınım
Terli avuçların minik ellerin
Mızrabıdır gönlümdeki tellerin
Katılma önüne hoyrat yellerin
Can çiçeğim umut gülüm yarınım
Kirpiğin dünümü dantelleyen giz
Ey beni yarına yeşerten filiz
Sen beni yaşarsın ayrık değiliz
Can çiçeğim, umut gülüm, yarınım
Küçüğüm dev gibi büyüyen ünüm
Beni geleceğe bağlayan günüm
Sen ağaran sabah ben ise dünüm
Can çiçeğim umut gülüm, yarınım




Say ki kayıp bir mektuptum adressiz
Kâğıdı sararmış, yer yer silinmiş
Bulsan okur muydun beni usanmadan? 
Hece hece, nefessiz...
Ya da bir fındık çotanağıydım
Başaklanmaktan korkup gizlenmiş
Güz yağmurlarıyla yere düştüğüm zaman
Alıp hazan yaprakları arasından
Usulca ayırır mıydın kabuğumdan? ...
İncitmeden, sualsiz…
Bil ki yarım ve hüzünlü bir şarkıydım sensiz
Güftesi eksik, bestekârı isimsiz
Tamamlar mıydın sözlerimi 
Çağlayan gönül pınarının gözelerinden? 
Derinden ve sessiz…
Oysa ben, onların hiçbiri değildim
Boynu bükük bir sabır çiçeğiydim
Yönünü sadece sevgiye dönen…
Yorgun ve örselenmiş…
Eylül  / 2010



Ne zaman başım ağrısa
Baş belası boz dumanlar çöker dağların başına
Depreşir birer-birer baş tutan yaralarım
Zonklar yüreğimin şakağında
Başıboş sevdaların en haşarısı
Baş eğdirir içimdeki omurgasız onurlara
Başsız solucanların övülen başarısı
Kimse bilmez ne çekerim yıllardır
Kaç kırbaç yer her koşuda gönül atımın sağrısı
Dedim ya düşman başına
Dayanılır ağrılardan değil bu baş ağrısı
Ne zaman başım ağrısa
Başıma dünyanın bin türlü işi gelir
Rastlantı mı talih mi yazgı mı bilmem
Ne zaman avım çıksa tazımın çişi gelir
Tazım dizime işer
Ellerim yanıma düşer
Yanım yanar sağım-solum sobe
Sobeler elle başı oyunda elebaşı
Bu başıboş oyunda hep ayaklarım ebe
Hep tabanlarım şişer
Ne zaman başım ağrısa
Garipliğim yüreğimin yanağında kıllanır
Saplanır sancı gibi böğrüme uyur aklım
Aklımın avlusunda ağrılar akıllanır
Tekin olmaz akıllısı ağrının
Git kendini başka bir koşuda yor
Bir daha basma sakın nasırıma ey zaman
Başım ağrıyor




“Dün gece gökyüzünde yıldızlarla oynadım,
  Odamla Aydede’nin arası tam yüz adım”
  Dersem, dostlar bana der; 
                                “Çocuk musun birader? ”
 Bıraksam bir nineye kuyruktaki sıramı,
 Ve öksüz bir çocuğa eldeki son paramı
 Versem, dostlar bana der; 
                                 “Çocuk musun birader? ”
 Birleşsem serçelerle can sevgisi dirlikte,
 Simidimi bir sokak kedisiyle birlikte
 Yersem, dostlar bana der:
                                  “Çocuk musun birader? ”
 Assam çocuk gönlümü okulların ziline; 
 Ve çocuk gönüllerde sevginin menziline
 Ersem,..
 Ah, yolunu bilseydim; 
                                     Çocuk olabilseydim…



“Bayram gelmiş neyime” 
Ney dediğin bir kamış
Rüzgâr kor nefesini
Gülsuyuyla yıkamış
Kendine neyzen demiş
Neyzen üflemiş neye
Çevirmiş Şeşhane’ye
Medar olunca bugün
Bir hane beş haneye
Kör, kavalı gösterip
Bu senin teyzen demiş
          *   *   *
Bayram o bayram ola 
Bir özge bayram mı şu
Bayramlar gelir geçer 
Gönenmez gönül kuşu
Dönendikçe kerkenez
Islık üfürür güne
Neyi neylesin deli
Yâr ile bayram eder
Hacı Bayram-ı Veli
Merkep kılavuz ise
Kervanda kırk hecine
Güç yetmez bu çarşıda
Bezirgânın gücüne
Sen ey ölüm meleği
Bu bir bayram dileği
Nebat şekeri kalbim
Hakk’ı zikrederken ez
Koyma ömrün gecine
Ezeceksen erken ez 
          *   *   *
Ten yere ikram olur
Ruh Rabbine ram olur
Yar ile bir olanda
Bayramlar bayram olur



İlk kez ben gördüm seni gecenin gözlerinde
Ürkek bir yıldız gibi karlı dağlara karşı
Duyduğum ilk sesimdin
Deli bir hoyrat gibi harladın hançeremden
Yekindi yoz sesimle gözü kara bulutlar
Belleri gökkuşaklı dağların ensesine
Kaç deli yağmur koştu yamaçlarda yamçısız
Kaç nefes ney üfledi o terli ten sesine
Kaç kez dolup boşaldı zamanın zembereği
Kaç örümcek tel gerdi gülen ağlara karşı 
Kaç bağlama bağlandı telimden sen sesine
Duruldun destelendin
            	         Vuruldun bestelendin
Çağlayan bir türküsün gayrı çağlara karşı...
 
İlk kez ben ördüm seni o örümcek ağına
Ses ibrişimlerinden dişi bir nakış gibi
Niceydin ne hâl oldun
    Yüzüktün halhal oldun
Takılıp gidiverdin bir kuşun ayağına
Bir “farz-ı muhal” oldun...
Sanma sana dargınım
Tükendim çok yorgunum
Yıkıldım şu yordamsız yokuşun ayağına…
 
Sana son kez çağrıma yetmiyor yetim sesim
Umudumu alnından vurduğun yere düştüm
Gün yanığı bağrıma vurmuyor gün ışığı
Önümde zifir gece ardımda dün ışığı
Gerçeği gören düştüm
   Gör ne günlere düştüm
Kar yağıyor her gece düşlerimin dağına…
 
Yanıyorum geceme çerağ edip sesimi
Kanıyorum yeşil bir yaranın yaprağına
Banıyorum bağrından çaldığım nefesimi
Bülbül türkülerinden süzdüğüm gülyağına...




Ömür can tezgâhında dokuduğun tek halı
Sonun ilk akşamıyla solmamalı nakışın
Ve ruhun olmamalı bir bedenin hamalı
Sinmeli her nakışa kökboyalı bakışın
Vur kirkiti yüzyılı bir nefese düğümle
Zamanın dokusunda birer ilmektir anlar
Dünü yarına taşı gönül denen güğümle
Yarın yok sayılacak bugünü yaşayanlar
Kar yangınıdır ışık ufkunda yoz güruhun
Karatır gözlerini gördüğü her karaltı
Ezel sözüne bağlı kalabildikçe ruhun
Göklerin son katıdır bastığın yerin altı
Ömür ne ki bir soluk bir öpüş bir okunuş
Ha savruldun toz gibi ha sarıldın bayrağa
Ölüm ne ki bir çığlık çıngısına dokunuş
Bir tahta çıkar gibi inmelisin toprağa




Martılar denizlerin dudaklarında bulur
Yıldız karanlığında kaybolan gökyüzünü
Ölüler mezarlarda birer kırlangıç olur
Yerin penceresinden gösterse gök yüzünü
Ünü yorgun yollara saçılmış nallarından
Zamana çivilemek deli-sakar atları
Sevdâ türkülerinin yelesinde okşamak
Dile pelesenk olan nemli nakaratları
Oturtup bir cumbaya insansız sokakları
Fesleğen saçlarında bir kuşluğu taramak
Kuş sesinin saksıya işlediği nakışta
O en büyük nakkaşın imzasını aramak
Meltemin çiçeklerde damıttığı baharı 
Son nefesini veren kelebeğe içirmek
Parlatıp aydınlığın o altın düğmesini
Karanlığın daracık iliğinden geçirmek
Düne dönmek dünlerden yarınları izlemek
Uyumak bir hayatı yılların gölgesinde
Geleceği geçmişin gün sütüyle emzirip
Son menzile yollamak yolların gölgesinde
Duyarak sonsuzluğun çağrısını her seher
Dünlerin aynasından yarınlara görünmek
Uzanıp kar beyazı bir bulutun üstüne
Toprağın ter kokulu baharına bürünmek




Hava soğuk, toprak soğuk, taş soğuk,
Beyaz bir tüy gibi kar taneleri…
Isınmıyor ellerimiz, kış soğuk,
Gerçek soğuk, hayâl soğuk, düş soğuk,
Sevgi ile kaynamayan aş soğuk,
Kuruyan gözlerde donan yaş soğuk; 
Yetişin cemreler, kor taneleri; 
Serpildi karlara nar taneleri,
Onlar anaların bir taneleri…
Sokak soğuk, bahçe soğuk, gül donmuş,
Gönülleri ısıtacak öz sizin…
Gözüm üşür, penceremde tül donmuş,
Özüm üşür, ocaklarda kül donmuş,
Sözüm üşür, damağımda dil donmuş; 
Susmayınız öğretmenim söz sizin,
Sevgileri tutuşturan köz sizin…
Öğretmenim, sen düşünce gönlüme; 
Kar sandım, alnıma kuş sesi düştü…
Seni ilk gördüğüm sabah ömrüme
Yirmi Dört Kasım’ın cemresi düştü…




O taş gibi kibrini eritmedi gözyaşın,
İçimde ne merhamet, ne tenezzül bıraktın.
Yürüdün bağrın ezik, ama dimdikti başın,
Gururunu götürdün, geriye zül bıraktın…
Gittin! .. O son şarkıda asılı kaldı sesim,
Senden sonra burda ben bilinmeyen adresim.
Ne parmağımda yüzük, ne cebimde bir resim,
Ne de gönlüme umut gibi bir tül bıraktın…
Sevda gibi gelmiştin, bir heves gibi geçtin,
İçimden alev-alev bir nefes gibi geçtin,
İçindeydim, içimden bir kafes gibi geçtin:
Yaktın gönül bahçemi, bana bir gül bıraktın…



Sen çoktan uyumuştun
Ay batıyordu
Bozkır bir türküydü çoktan unutulmuş
Unutulmuş nabzında atıyordu gecenin
Doludizgin kısrakların nal sesi
Bir baykuş
Boynunda aslan yelesi
Ve gözünde şafağın çapaklı ışıkları
Seni sorguluyordu yorgun düştüğün yerde
Gölge uyutuyordu bir kavak çaya karşı
Dilleniyordu derdin dilsiz münadilerde
Son kurtlar uluyordu son dolunaya karşı
Gözü kanlı ve ağzı köpüklü vadilerde...
Sen çoktan uyumuştun
Ay batıyordu
Batıyordu bir gemi susamış bir denizde
Denizin ayağına yıldızlar batıyordu
Birden 
Ayın batmakta olduğu yerden
Bir çağla koparıldı dalından çığlık gibi
Son bâkire iğrendi iffetinden 
Sen hâlâ uyuyordun ay batıyordu
Cinler dev besliyorken
Bir karınca etinden...
Sen çoktan uyumuştun
Ay batıyordu
Batası bu şehrin arastasında
Yılgın yılanlar güvercin gözü satıyordu
Gece süt kıvamındaydı bozkırın bakır tasında
Sütleğen dallarında sürüngenler
Sütsüz ışıkları parlatıyordu
Yoz yıldızlar yağıyordu senin boz yatağına
Sen hala uyuyordun
Uyuyordu uyluğuna uygunsuz uzantılar
Başını koyduğun taş altını ıslatıyordu
Sen hala uyuyordun
Ay batıyordu…




Küçük kaçamakların dantellendiği
utangaç gülüşlerin kirpiğinde göz süzüp
süzme soysuzluklardan
onuru süzmek için
eteği bembeyaz namus uğruna
kaç ırzda siyahı öpücükledik
Oturup işlenmemiş günah sofralarına
sevabın şerbetine hançer banıp da yedik
merhamet döşeğine 
uzatıp yüzükoyun
şefkat ile esrimiş küçücük bir sevabı
kaç büyük günahı öpücükledik
Kuşanıp her seher uçurumları
suladık öfkemizi serseri sağnaklarda
bahar muştularını yolup kuş kanadından
soylu kavgaların dar sokağında
kaç soysuz silahı öpücükledik
Salkım sevdaların oyalandığı
oylum akşamlara uzanıp sereserpe
eskimiş ecelleri
yeniden ölmek için
o gözleri sürmeli gecenin gerdanına
kaç leylim sabahı öpücükledik



(GÖNÜL GÖZLÜ OZAN) 
Anadolu bir Sivr’alan
Geceye gün yazan gitti
Sazımı özünce çalan
Gönül gözlü ozan gitti
Öfkeye örterdi külü
Aşkla öterdi bülbülü
Türküme sümbülü-gülü
Nakış-nakış dizen gitti
Seheriydi karlı dağın
Diliydi dalın yaprağın
Dostum dediği toprağın
Gizemini çözen gitti
O cemresiydi ayazın
O seher yeliydi yazın
Gönül mızrabıyla sazın
Tellerinde gezen gitti
Sazının bir teli düne
Biri bağlıydı bugüne
Güneşi örtüp gözüne
Karanlığı sezen gitti
Dinerdi ruhunda taşkın
Sesiydi sevginin aşkın
Halk şiiri denen köşkün
Damındaki hezen gitti
Hançeremizde ah gibi
Sevdalanmış semah gibi
Yunus gibi Emrah gibi 
Kalbe aşkı çizen gitti
Mânâydı aşk maddesinde
Yarındı dün caddesinde
Sözünü had haddesinde
Dokuz kere süzen gitti
Bağlamaya tel bulunmaz
Tezeneye el bulunmaz
Bir daha Veysel bulunmaz
Sazımdaki düzen gitti



Hayal ekmeği gibi tombul sıcak yuvarlak
Dağların sofrasına can gibi indi güneş
Sonsuzu içen ufkun çatlak dudaklarına
Bir dudaktan damlayan kan gibi indi güneş
Bugünü “dün” ederek geçiyorken “yarın”a
Umutsuz ocaklarda küllenen kordur akşam
Günün son dilimini yutunca bir dağ ardı
Korku kanatlı rüzgâr yüreğe hasret taşır
Uyur bir devin başı bir dilberin dizinde
Bir peri beynimdeki cinlerime sataşır
Ruhumun fırtınalar uluyan denizinde
Beni göklere çeken bir anafordur akşam
Günbatımı akşamın açık penceresinde
Boyalı gülüşüyle bir sokak yosmasıdır
Bu gülüşün altında tükenir ezilirim
Bu gülüş ölen günün ufuktaki yasıdır
Akşamın deva bulmaz derdini ben bilirim
Umutların tükenip sabrın bittiği yerde
Yumruk yemiş göz gibi yine mosmordur akşam



bir çocuğun elleri yeşertti
göğsümü
çimenlere basıyorum, ama, kirletmiyorum
anne
ben daha küçük bir çocuğum onun
koynunda
o ufak 
ben ufacıktım ve
sonbahardı
kızlar saçlarından asılıyordu
bulvarlarda / sınanıyordu kızlar
birden
rahmine düştüm bir gül tohumunun
kaçmıyorum / kaçamıyorum
çünkü ben bir şey kirletmedim
anne
sütünü ve gözyaşını içtim, vücut buldum
kırk yıl yaşadım kıtmir'le
son sözüm de ilk sözüm kadar tertemizdir bu yüzden
kimsesiz bir anormal söz gibi kaldım ortalıkta
elini koy ciğerime
ciğerim sızlıyor
anne
alev yalımlarında yundu şiirlerim
hep içime, hep içime aktı sana söyleyeceklerim
elimde değil
sana uzanıyor ellerim
anne
geceler boyu uykusuz ve yapayalnızım
bir serabın peşinde sürükleniyorum
az gittim, uz gittim
yollarım hep sana çıktı
anne
dudaklarım çılgın bir dansın figürü
gözlerim kentin ağrıyan yanlarına değip geçiyor
ve bir esmer çocuk
sigara dumanına boğuyor ciğerlerini
haydarpaşa'da el sallamış aşkla ölüm
ölüm geliyor; her şey susuyor
aşk geliyor; ölüm sır oluyor
anne
soluyuşlarında ardahan'ın
bıyıklara tutunan kırağı
bakışlarında ezik türküler barınıyor
tutunamıyorum her şey koptu
ellerim yıkıldı kahrından
söz dinlemiyor bu çocuk
toplayıp götürüyor uykularımı
elleri çok küçük ve çok güzel
anne
gözlerim
gözlerim bir umut ışığı buldu
gözlerinin içinde
ne de olsa insan ölüyor ve diriliyor
sen söyle
bir tek sevmek kalmamış mıydı tertemiz
söylesene 
anne
içimin çocukça düşlerini bilirsin
ateşe su dökülmez yani
böyle derinden derine anormale özlem
olur mu
olur mu
anne



Öter bir ardıç kuşu yemyeşil az ötemde
Oysa mor değil beyaz
Maviyi içerim turuncu türkülerden
Ürperirim avaz-avaz
İpek mendilimi alır götürür
Beni sonbahara salıveren yaz
Vuran kırlangıç nabzıdır bilirim
Bam telini kanda koparınca saz
Saksağanın upuzun kuyruğunu
Kısa gözlü serçeler anlayamaz
Arsız olur ardıç kuşu bilirim
Bilirim taşların tüyleri çok az
Ama ben çok ölürüm
Ay ışığı ikindime az gelir
Oysa ben çok boyarım gölgeleri
Fırçamın ucundan damlayan ışık
“Ye”leştirir tüm yumuşak “ge”leri
Şakağımda çoğalır tek parmağım
Upuzun uyurlar rahle-i tedrisimde
Cinlerin bilinmeyen bilgeleri
Bilirim tunç değil tefin zilleri
Çılgın olur çengi düşü bilirim
Bilirim neyzenin nefesi çok az
Ama ben çok ölürüm 
Birazcık ağlatmak için toprağa
Kısır bulutları dövmek çok yasak
Bir tutam türkü söylese biri
Biri bir damlacık şiir okusa
Çok ölürüm ben
En çok akşamlara ölürüm
Sabahlardan kalan son nefeslerle
Hiç kimse azımı çoklara saymaz
Hep en az sayılır en çok verdiğim
Canım bir damlacık sudur bilirim
Cümle sözün özü budur bilirim
Bilmemin ecele faydası olmaz
Eş dost hatırına şu mahallede
Çok az yaşarım ben sessiz soluksuz
Ama çok ölürüm



Sahipsiz bahçelerde ısırganlar gülüşür
Deli poyrazlar eser sağnak vurur gül üşür
Şerbetle kan tadını seçmiyorsa bu damak
Beyhudedir kurumuş gül dalını budamak
Teknedeki hamurda un belirsiz maya sır
Kanatır görüntüyü şehla gözde mayasır
Her kim ki hak tanımaz atayı ata bilmez
Kirişi kopar yayın okunu atabilmez
Bin senelik uykudan uyanırsan bu sene
Öpücük diyemezsin rüyadaki bûsene
Söyleminde olmasın diş ileri dil beri
Bir daha öpemezsin ısırdığın dilberi
Bir sakal ki girmişse her çorbaya/yoluna
Er kişi bıyığınla yürü kendi yoluna
Aklı çekemiyorsan arkadan it izine
Kavşakta karışmadan at izi it izine



-Karacaahmet’de-
Her seher bir şimşek gibi dünden güne atlar
Gün yanığı mermerlerde gül kokulu hatlar
Bir deniz ki her damlası yıldırımla yunmuş
Nice bin can biten ömrü mermerde soyunmuş
İbret bir ibrişim gibi solgun bu yumakta
Sonsuzluğu sessizliğe sarmış uyumakta
Her taş bir tümsek üstüne kumru gibi konmuş
Kanadında gözyaşları kuş sesleri donmuş
Kıyam eden ak kundaklı bu mermer bebekler
O kavşakta sonsuzluğa teşyi için bekler
O bebekler emsin diye gökyüzünden yeri
Meltemlerde damıtılır servi gölgeleri
Ve yarımlar dön emrinin özünde tam olur
Cümle sesler sessizliğin sesine râm olur
Gece gündüz yan yanadır ışıkla karanlık
Zamanın sık dokusunda her asır bir anlık
Ha Alperen ha serseri ha sofî ha rindan
Bin bir şehrayin içinde uğuldar bu zindan
Ne bezm-i sûz-i dilâra ne uşşak ne sâki
Her mermerin ak alnında tek hat: “Hüvelbâki”



Kurardın her gece bir altın şehir
Seher vakti nerelerde yıkardın
Gül oyalı al yazmanı ayda bir
Yarpuz kokan derelerde yıkardın
Sana gelmiyordu samanlık saray
                                Vay gülüm vay
Seven can verirdi bir çift sözüne
Açılmaz bir gonca idi dudağın
Bir “erkişi” gözü değse gözüne
Pençe-pençe kızarırdı yanağın
Kaçardın kişnerken içinde bir tay
                                Vay gülüm vay
Yedi renk emerdi gözünde çakır
Gökkuşağı yaylanırdı kaşında
Kızıl kor olurdu elinde bakır
Sen sıra beklerken çeşme başında
Eriyip akardı bakraçtan kalay
                                Vay gülüm vay
Düşlerin mızrabı taşa değse de
Gönül bağlamanda o tel inlerdi
Sana gıpta eden kızlar neyse de
En çok kıskananlar hep gelinlerdi
Kaşların hilaldi yüzün dolunay
                                Vay gülüm, vay
Suyuna değince sağnağın saçı
Küçük derecikler özenir nehre
Sonunda o köyden yükleyip göçü
Geldiniz düşünü kurduğun şehre
Hicretiniz köyde sayıldı olay
                                Vay gülüm vay
Binalar dağ gibi ekmekler ufak
Uçsuz bir ummanda Bismillah vira
Her dönemeç belâ her köşe nifak
Yıllık geliriniz bir aylık kira
Ne çabuk geçiyor kirada bir ay
                                Vay gülüm vay
Bir gece düşüne girdi ulu cin
İçirdi bâdeyi zamana uydun
Nasıl da yakıştı sana “blucin”
İlk hazzı ilk gece işinde duydun
Gördün ki zorluklar ne kadar kolay
                                Vay gülüm vay
Kartal kanadında süzüldü hava
Uçtun ayakların kesildi yerden
Bir türlü bir dala konmadı yuva
Şehzâden bakmadı pencerelerden
Sen dansa kalkarken bozuldu halay
                                Vay gülüm vay
Rüzgâr nerden esse o yana yattın
Üniforma soydun mum alevinde
Gitmek için asteğmene dayattın
Kız ne işin vardı orduevinde
Baban paşa mıydı deden miralay
                                Vay gülüm vay
Hiç yok olur muydu kadının adı
Özgürlüğü ak gerdana işledin
Alnındaki ar damarı çatladı
Dudağında dönülmezi dişledin
Küçük bir ninniydin ettiler nanay
                                Vay gülüm vay
Bir filizdin uçurumun ucunda
Derinliğe doyamadı sığlığın
Bir yel esti tükenişin burcunda
Tren raylarından uçtu çığlığın
Kesişti makasta sonsuz iki ray
                                Vay gülüm vay
O hasret çektiğin bu koca şehir
Yine öğütüyor değirmen gibi
Caddeleri nehir havası zehir
Vitrinleri şehvet renkli ten gibi
En ciddi cümlenin özünde alay
                                Vay gülüm vay
Yasını tutan yok adını bilen
Hâlâ gözünde mi o kara perde
Gidenin yerini alıyor gelen
Hiçbir şey durmuyor durduğu yerde
Nazlı otobüsler hızlı tramvay
                                Vay gülüm vay
Şu şehir sandığın boz-bulanık su
Her dalgası bir limana susamış
Gecesi bin tuzak günü bin pusu
Kırk başlı bir ejder kana susamış
Ne altın okları savurdu bu yay
                                Vay gülüm vay
Bilmem seni nice etsem hikâye
Garip hasta toy hekimin umrunda
Şu dünya hayatı olunca gaye
Bu hazin hikâyen kimin umrunda
Dilekçen makamdan alır mı onay
                                Vay gülüm vay



Aradın güzelliği besmelesiz benizde
Sevgiyi mızrakların ucunda alkışladın
İlkyazın sularını yıkadın son denizde
En sevimli düşmanın yüreğinde kışladın
Bâkire bir akrebin visalinden her gece
Kirlenmiş kuşluklara uyandın yine bâkir
Her bedestende seni mezat etti bu cüce
Ey ruh/ varlık içinde nefse el açan fakir
Unuttun da tül gibi türküsünü ezelin
O yırtık şarkılara çığlığını yamadın
Uydun da nağmesine hariçten her gazelin
Gönül teline vuran mızraba uyamadın
Sana verilmedi mi “sefer görev kâğıdı”
Söyle ey ruh/ senin mi giyindiğin şu beden
Gözlerinde hasretin kurumuş son ağıdı
Yürüyüp gideceksin celp gelince Şubeden



Derler ki
O ceylan öyle bir can ki
Ne kement kâr eder ne vurulurdu
Candan damıtılmış bir suydu sanki
Can evine lüle-lüle akardı
Baktığını alev gibi yakardı
Cümle sözler erirdi bir sözünde
Kimi zaman bir göl gibi özünde
Döner dalgalanır ve durulurdu
Bin bir sevda bulutlanır gözünde
Bir damla yaş olur akıp giderdi
Dantel gibi kirpiklerin altından
Yavru ceylan gibi bakıp giderdi
Bakarken ateşe yaktığı candan
Kopardığı bir tek aşk çiçeğini
Zülfünün teline takıp giderdi
Umut emzirirdi murat vermezdi
O şuh visaline berat vermezdi
Ebemkuşağında aydınlanırdı
Gözünün yeşili yüzünün alı
Endamı yürüyen bir bahar dalı
Bakışı sevdaydı gülüşü bela
Her gören olurdu ona müptela
Kâğıdı aşk mürekkebi can idi
Kan ile yazılmış bir destan idi
	İşte böyle bir can idi Gülendam
	Bir âfet-i devran idi Gülendam
Dedi ki
Yıllarca mahpusta yatan
Ömrünü bu sevda uğruna satan
Bir zamanlar bıçkın olan birisi:
“O yosma öyle bir vurdu ki beni
Derman bulamadım derin yarama
On beş sene demir parmaklıklara
Tutuşan alnımı dayadım ama
Soğutmadı hasretimi seneler
Adını andıkça kor mengeneler
Yorgun yüreğimi sıkar her gece
Gülendam dedikçe özlemim arşa
Boz bir duman gibi çıkar her gece
Sahip olmak için o özge cana
Sonunda elimi boyadım kana
Gençliği uğrunda ettim de talan
İşte şu titreme elimde kalan
Varsın dokunmasın elim eline
Dolanmasın kolum ince beline
Şu fani dünyadan göçmeden önce
Ecel şerbetini içmeden önce
Gözlerim içse o sevda özünü
Dünya gözüyle bir görsem yüzünü
Son bir kez baksaydım o çağlayana
Buncağız mutluluk yeterdi bana
	Bin ömürlük bir an idi Gülendam
	Bir âfet-i devran idi Gülendam”
Dedi ki
Elinde kehribar tespih
Ağzında kehribar rengi üç dişi
Eski efelerden yaşlı bir kişi:
“O ceylan bir kere ağıma düştü
Onu bir kadehe koyup içerdim
Ne yazık en bitkin çağıma düştü
Gayrı ne söylesem bunda kâr etmez
Koç yiğit yalana itibar etmez
Geçti sevdalarla ömr-ü hederim
Şerefim üstüne yemin ederim
İnsan sıfatında periydi yahu
Ömrümde görmedim böyle bir ahu
Gözlerinde kulaçladım deryayı
Yüzünde uyudum nice rüyayı
Bir baktı kınından sıyrılır gibi
Öyle bir bakış ki lif-lif çözüldüm
Etim kemiğimden ayrılır gibi
Mahzun bakışına kanıp üzüldüm
Eridim kar gibi bitip tükendim
Paytonla gönderdim evine kendim
	Biz handık bir kervan idi Gülendam
	Bir âfet-i devran idi Gülendam”
Dedi ki
İlhamı kuru bir şair
“Benim de sözüm var o güle dair
Bir yalı köşkünde ve bir yaz sonu
Bir dost meclisinde tanıdım O’nu
Yaz-bahar ayında yayla gibiydi
Gözleri çiğ düşmüş çağla gibiydi
Gözlerimi gözlerinde erittim
Buhar olup uçtum savrulup gittim
Yarabbi neydi o bahar bakışlar
Baktığı bahçeye gelmezdi kışlar
Uzattım elimi merhaba dedim
Gülümsedi yaprak gibi titredim
Elim ak eline dokunduğu an
Sandım ki tersine devretti zaman
Elliydim on sekiz yaşa uyandım
Tek bir el oldum da elinde yandım
Hece-hece bölünmüştü saçları
Birer istifhamdı zülüf uçları
Zarif parmakları aruz ahengi
Tırnakları keklik gagası rengi
Kovandan görünen bir bal peteği
Bir serbest müstezat idi eteği
Saplanmıştı kulağına diş gibi
İnci küpeleri akrostiş gibi
Yarabbi öyle can öyle güzeldi
Serapa sevdaydı beytü’l-gazeldi
Ah o murabbayı tahmis için ben
Hâlâ uğraşırım bilmem niçin ben
Somaki mermere canla kazılmış
Her harfi sevdayla kanla yazılmış
Bin beyitlik bir divandı o peri
Anlatılmaz bir civandı o peri
	Bence ruh-i revan idi Gülendam
	Bir âfet-i devran idi Gülendam”
Dedi ki 
Hem kahır hem umur görmüş
Gönül çilesini yüzüne örmüş
Yaşı nineliğe ermiş bir kadın
“Sanırım bunlara pek inanmadın
Oku can evine yollayan yaydı
O kadın değildi canlı belaydı
Ne yuvalar yıktı yaktı ne canlar
Söylemekle bitmez anlayan anlar
O kadın kocamı etti divane
Yirmi yıllık evim oldu virane
Yaktı memleketi aşk alevinde
Kocasız kocadım baba evinde
On sekiz senedir kayıptır erim
Beddua ederim isyan ederim
Mutluluğum uçup gitti elimden
Çözdüm umut kuşağını belimden
Gözünden sokardım olsaydım akrep
Yıllardır aradım kovaladım hep
Bulsam ciğerini taşta ezerim
Leyl ü nehar Leyla gibi gezerim
Kırk kancalı bühtan idi o kadın
Melek yüzlü şeytan idi o kadın
Felekte bir fettan idi o kadın
Civelek bir civan idi o kadın
Gün görmemiş aydan idi o kadın
Işıl ışıl zindan idi o kadın
	Alev dilli evran idi Gülendam
	Bir âfet-i devran idi Gülendam”
Aylarca gelmedi bu işin ardı
Görebilsem şu kadını ne vardı
“Gönlüm kapalıdır fani güzele”
Diyenin gönlünü çirkinler çele
Ya bizi de çekse azgın suları
Taksa gönlümüze sevda yuları
Dönmese de hâlâ geçip gidenler
Erermiş menzile murat edenler
*   *   *
Gördüm en sonunda o Gülendam’ı
Gördüğü bunca mı yıkar adamı
Ne erkek göründü bana ne kadın
Ya Rab bu muydu o efsane kadın
Dediği duyulmaz deneni duymaz
Tiz bir tükeniş ki tarife uymaz
Çökmüş sahilde bir taşın üstüne
Sıçramış gövdesi başın üstüne
Çevresinde kedi köpek sürüsü
Gülendam ortada sefalet süsü
Yüzünde yüzlerce barsak kırışmış
Gözlerdeki korku kinle karışmış
Beden beden değil patlamış balya
Sıvanmış ağzına sümükle salya
Belli değil sırtı ile ensesi
Kahkahası sanki bir fren sesi
Kızdı birden çamur gibi tükürdü
“Git” dedi sandım ki bir köpek ürdü
*   *   *
Ey efsane kadın nerde Gülendam
Yarabbi böyle mi bitermiş adam
Dağlamıştı yüreğine bin ahı
İnliyordu işlediği günahı
“Çoklar”ın yüzünden çürüyen “az”dı
Donmuş bir ağıttı ağlayamazdı
Bitmişti defteri bitince konu
Yazmıştı alnına en hazin sonu
	Yazmayan bir kalem idi Gülendam
	Bir ibret-i âlem idi Gülendam…



Arkam sıra attığınız kahkahaları
Birer çiçek gibi yakama taktım
Ben ırmaktım
Delidolu aktım
Ama siz göldünüz…
Ben eğilip su içerken dereden
Tepeme dikilip ıslık çaldınız
Hep çaldınız
Ki böyle alçaldınız
Ve arsızca güldünüz…
Bir buçuk ekmek verirken emriniz
Ölme eşeğim ölme
Yarımı yeme
Bütünü bölme
Beni bine böldünüz…
Sonra dur dediniz bir akşamüstü
Sabahın uğramadığı bir sokakta
Uydum dur emrinize
Hedef oldum vur emrinize
Vurdunuz ve öldünüz…



Katlanmayınca çileye dokuza katlanır yiğit,
Köklerinden asıldığı toprağa eğilir söğüt,
Sallandıkça ne sedalar alıp gelir maveradan; 
Bir avuç gazoz kapağı delinin verdiği öğüt!



(Eshâb-ı Kehf'i düşünürken...) 
Kuş uçar kervan geçer sevenler yârdan geçer
Umut yüklü kervanlar çok uzaklardan geçer
Uyur bu çölde zaman yarın inmez dün geçmez
"Raks-ı devran"ı bilir Kral'ın çengileri
Öğretir bilmeyene Arab-ı zengîleri
"Şart-ı ricaldir biat" ondan öte ün geçmez
Patlar mayınla beyin uğrunda hangi Bey'in
Biri kölesi iken katıksız bir ekmeğin
Diğerinin gönlünden bir ince hüzün geçmez
                            *   *   *
Emektir filizlenir ter olup düştüğü an
Emektir dağdan dağa çağdan çağa atlayan
Emektir kuru dalda ilkbahara patlayan
Umuttur ocaklarda kaynayacak tencere
Umuttur yatağından taşacak kuru dere
Umuttur mutluluğa açılacak pencere
                             *    *    * 
Ve gerçektir balyozun indiği taşça katı
Sürüp giderse çölde şu sırtlan saltanatı
Yarasa dehlizinden gece geçer gün geçmez
Bu kurak bozkırı da gün olur çimen bürür
Yeter ki deme ağam "it ürür kervan yürür"
Yol o köye varsa da bu kervan hergün geçmez



At gözünde itdirseği
Mor sineğe özgü şölen
Bu muydu ellerin yeği
Bugün ceplerimde ölen
Yelkenleri açık gemi
Hangi meltemlere pusu
Dalgalanır öz görkemi
Rüzgâr dindikçe uyur su
Üçgen aklın düz nakışı
Çembere çeker kareyi
Köstebekler kuşbakışı
Seyrederler minareyi



Eğilir al eteğine Elhamra’nın bir gül
İçmek için unutulmuş baharını Babil’in
Soğuk bir kan pıhtısıdır avucunda Kabil’in
Aşksız aygırlığı kısraklayan tül
Nerde Habil
Bu kaçıncı gözleri oyulmuş Ebabil
Son rüzgâr ilkbaharın çözüp son düğmesini
Kişner som şehvetini Endülüs’ün ensesine
En kurak sevda çölünde ıslatarak sesini
Düğümler söylenmemiş türkülerin sesine
Terledikçe her gece Endülüs’ün ensesi
Çıldırır son çığlığı taşıyan tren sesi
Yürür ilk mezarlığa açısız adımlarla
Ölümün son nefesini öpmek için fil
Nice uykudur bu nerde İsrafil
Asma bahçe değil bu çorak tarla
Nerde Babil
Bu kaçıncı gözleri oyulmuş Ebabil



Yetti gayrı canımıza be derviş
Yetti kanadını yolduğun kuşlar
Neden bunca hendek bunca yokuşlar
Yel eser yol menziline gidermiş
Yetti gayrı dere tepe sürdüğün
Omzun düşük ama burnun havalı
Bu kaçancı bazlamaydı dürdüğün
Aklımıza üflüyorken kavalı
Bundan geri cümle çöller bağ olsun
Solup düştü/ deremezsin gülümü
İkide bir hatırlatma ölümü
Öldük işte/ oh canımız sağ olsun



Bırakıp da bir gün gidersen eğer
Sözlerini alıp götürme sakın
O bir tek bakışı bir ömre değer
Gözlerini alıp götürme sakın
Uykuları hülyalara kattığım
Rüyaların can özünü tattığım
Tutuşan başımı koyup yatığım
Dizlerini alıp götürme sakın
Gözlerimin yayla-yayla gezdiği
Dudağımın öpücükler dizdiği
Ellerimin ak tenine çizdiği
İzlerini alıp götürme sakın
Aşkın kemendini boynuma takıp
Bağrımı hasretin nârına yakıp
Sevda tortusunu bana bırakıp
Özlerini alıp götürme sakın



Bu dünyada dertlerimi paylaşan
Bir sazım var bir sen varsın Karakız
Dar günümde benim ile eğleşen
Bir sazım var bir sen varsın Karakız
Dokundukça sevda ile inleyen
Her türkümü sabır ile dinleyen
Söylemeden her derdimi anlayan
Bir sazım var bir sen varsın Karakız
Ak göğsüne aşk telini gerdiğim
Mızrap vurup ak gülünü derdiğim
Bu dünyada sevip gönül verdiğim
Bir sazım var bir sen varsın Karakız
Ümidimi tellerine bağlayan
Bende gülüp benim ile ağlayan
Kucağımda pınar gibi çağlayan
Bir sazım var bir sen varsın Karakız



Vardınız mı varılacak illere
Sindi mi sevdanız esen yellere
Aşkın mızrabını vurup tellere
Türkü olup düştünüz mü dillere
Bir ömür gurbeti edip de sıla
Sürdünüz atları dönülmez yola
Karasevda denen püsküllü bela
Çeker mi gurbetten gurbete hâlâ
Hasret tüten yerdeydiniz
Deli gönüllerdeydiniz
Yaz-bahar ayları yayla zamanı
Bir incecik duman gibi serdeydiniz
                          *
Karlı dağlar gibi yüceydiniz sevdalı gönüllerde
Hasret yaylalarına at süren er idiniz
Tükenip eridiniz
Bir topak kar mıydınız
Bizler mi uydurduk sizi gerçekten var mıydınız
Mecnun Kerem Sürmelibey Emrah
Hangi ilde hangi çöllerdesiniz
Oldu mu olanlar sonunda eyvah
Neden gelmiyor sesiniz
Nerdesiniz
                           *
Yüreklerde yağ mı kaldı
     Bozulmayan bağ mı kaldı
          Delinmeyen dağ mı kaldı
               Ferhaaaaat
Derdin bunca derin miydi
Dünyada bir Şirin miydi
Onca mı karaydı gün
Nasıl durdun altına savurduğun külüngün
Bu kadar sakar mıydın
Bizler mi uydurduk seni gerçekten var mıydın
                            *
Gayrı yiteceğin ıssız çöller yok
     Vahalarda açan kızıl güller yok
          Ceylanların anladığı diller yok
               Mecnuuuuuun
Yelpazelerken çöl güneşini dev kanatlı pervaneler
Göreceğin manzara ressam artığı palet
Boyuyorken gözlerine çağın güneşi bugünü
Yanık bağrında kolyen ayağında sandalet
Gün sunarken gönlüne
Bir sahra şehrinin gecikmiş akşamını
Köşedeki çiçekçiden alıp bir sarı mimoza
Leyla’nın simsiyah saçlarına takar mıydın
Bizler mi uydurduk seni gerçekten var mıydın
                             *
Kafeteryalarda sazlara yer yok
     Çoklar güruhunda azlara yer yok
          Vakitler daraldı nazlara yer yok
               Kereeeeeeem
Sevda tezenesiyle telesen gönül sazının
Ezgisiyle bir düğmeyi çözmek için zaman yok
Aslı’nın elindeyken elin sahil yolunda
Kopya sevgililere dönüp de bakar mıydın
Tutuşturup bir ah ile bağrını
Ömrünü ateşe yakar mıydın
Bizler mi uydurduk seni gerçekten var mıydın
                              *
Kamber var mı hâlâ gönlünde Arzu
Allah için doğru söyle Emrah
Seher yelinde mi hâlâ Mihrimah
Karac’oğlan Dadaloğlu Köroğlu
Yok mu aranızda bir er oğlu
Güllere çiğ düşmedi mi bu sabah
Karasevda esiyorsa başınızda deli-deli
Ve hâlâ kopmamışsa gönlünüzde neva teli
Ilgıt-ılgıt bir sevda türküsü söylemek istiyorum
Sesimi duyar mısınız

                              *
Bir ses verin ne olur
Bir yüreği bin sevdaya böldünüz mü
Nereye sakladınız o tül gibi sevdaları
Bir ses verin ne olur
Öldünüz mü
Gelin gerçek sevdalara düzenleyelim telleri
Sürüsün eteklerini yaylada seher yelleri
Bir türkü söyleyelim ki inletsin Çamlıbelleri
Yine göç eylesin Avşar elleri
Var mısınız



Nicedir gülmüyoruz farkında mısın
Düşürmüşüz heybemizden o eski türküleri
Tüm yolları o kavşakta yitirdik
Gittik tutunup eteğine bir sokağın
Gelmeyi unuttuk
Nicedir bilmiyoruz farkında mısın
Sorular başağa durdu dudağımızda
Bir ekmek var soframızda
Bir sevgi var içimizde tek parça
Bölmeyi unuttuk
Nicedir silmiyoruz farkında mısın
Bir karış toz dilimizin üstünde
Aklımız eprimiş fikrimiz delik
Dalıp gittik furyasına zamanın
Ölmeyi unuttuk



Cemreler yürekten yüreğe atlar
Göğerir bastığın yer öğretmenim
Düştükçe binlerce tomurcuk patlar
Alnından bir damla ter öğretmenim
Dağlar koşar gelir eğer gel desen
Çirkin güzel olur sen güzel desen
Aydın geleceği ufkumuza sen
Kutlu ellerinle ger öğretmenim
Çile bülbülüydün şakıdın bizi
Hem okuttun hem de okudun bizi
Madem nakış-nakış dokudun bizi
Vatan toprağına ser öğretmenim
Bire bin verirdin toprak gibiydin
Soldukça yeşeren yaprak gibiydin
Bayrağın altında bayrak gibiydin
Şehit öğretmenim er öğretmenim
Silahın kalemdir sevgin sarmaşık
Bir pervanesin ki ışığa âşık
O eller tutuyor geceye ışık
Öpeyim elini ver öğretmenim



Susmuştu deniz 
Susamıştı yorgun sular
Gelen bendim fırtınanın sustuğu yerden 
Ayak basılmamış tozlu yollardan
Dünya dönüyorken ben gittim 
Güneşin altın saçları değmedi yanaklarıma
Çok erken gelmiştim çok erken gittim
Gün sarısına uzandım
Gecenin mor eteğinden tuttum 
Bozkırın kor güneşinde üşürken solgun düşlerim
Salkım-saçak denizleri karlı dağlarda kuruttum
Kabarırken bin med ile yüreğimde yedi deniz
Küçük bir kumsalda yittim
Dağlar isyan etti tükenişime
Özümde eridim ben bende bittim
Çok uzaklardan geliyordum
Avuçlarımda deniz gözlerimde kum
Atım yoktu elimde bir nal vardı bir yular
Susmuştum susadıkça gönlümde yorgun sular
Sonra o kuş o ses o bahar dalı
Birden yüzün açtı bahar dalında
Bana uzattığın elini tuttum
Gökten düşen tek elmaydı elimdeki at nalı
Bülbül gibi solan gülün alında
Zamanı bir somun gibi ikiye böldük
Muratsız masalın kerevetinde 
İkimiz el-ele birimiz öldük
O yaşanmış masal bir bir aklımda
Sen hangimiz idin onu unuttum



Yağmurları uyutunca gözümde
Beynim hedef oldu yıldırımlara
Yitirdim kendimi kendi özümde
Tükürdüm aklımı kaldırımlara
Dipsiz gecelerin böğrüne attım
Gönlümdeki altın uçlu okları
Çoklar şiirinde güfteyi tattım
Beyit beyit besteledim yokları
Kanaat kanadı takıp gönlüm
Bir salkım üzümü bağ gibi gördüm
Masal mumlarını yakıp gönlüme
Küçük tepeleri dağ gibi gördüm
Günün ayazında donunca dilim
Yükledim baharı kışın sırtına
Hem yatak hem yorgan olunca kilim
Kollarımda sabahladı fırtına
Emanet ömürden kopan her günün
Akşamında umut yiyerek yattım
Son ilmeği atılırken örgünün
Yağmur dindi şemsiyeyi kapattım
Yüreğim hasta bir kuşun canında
Işık yiyen odaklarda gözüm kör
Ulu bir mabedin şadırvanında
Sebil ettim düşlerimi sen de gör



-Sahildeki sevgiliye-
Ne avutur gönlümü denizi öpen kıyı
Ne martılar çığrışır özlediğim şarkıyı
Bir deniz öfkesidir yüreğimde kıvrılan
Hoyrat sesimde benim türküler alevlenir
Kuraklıktan kuduran ak benekli bir yılan
Düşlerimde her gece bir martıyla evlenir
O sahilde birlikte yüzdüğün güneş sanma
Burda aşkınca yakar bu kudurmuş kor beni
Ak kanatları ıslak martılara inanma
Kayalarda kavrulan sürüngene sor beni
O yeşil gözlerini andıran çiğli yaprak
Devedikenlerinin dallarında yeşermez
Kavrulur korlarında güneşin kıraç toprak
Üstünden geçen bulut iki damla su vermez
Ne çıkar yanıyorsam bu tutuşan bozkırda
Tut ki günbatımında o sahilde uyudum
Islak dudaklarınla sen öp akşamı orda
Çatlak dudaklarıyla terimi yudum-yudum
Bu yanık bozkır içsin güneşin gölgesinde
Benim türkümü ancak hasat zamanı köyler
Üstünden geçip giden telli turnalar söyler



Kervanda nefes yok tek ses çıngırak
Heybeler gam dolu yollar çok ırak
Tükendi dermanın ey düş devesi
Bu son dönemeçte çök beni bırak
Bin sevda ezildi her çöküşümde
Ve bülbüller isyan edip düşümde
“Solmadı mı o gülistan? ” dediler
Dediler “hayale ser düşü uyu
Ki gözün görmeye Anadolu’yu”
Masada kadehi sanıp da kuyu
Bir tutam yeşile “bostan” dediler
Anadolu hatırlanmaz hatıra
Reva mıdır düş gerçeği batıra
Kâğıda sıçrayan üç-beş satıra
“Anadolu için destan” dediler
Yaşıyorken bilinmeyen ozanı
Ölünce ettiler çağ borazanı
Sorduk sebebini kızı-kızanı
“Bu da bir âdettir yastan” dediler
Sanat borsasından alındıkça ün
Dile gelmez yaşıyorken öldüğün
“Edebî iksiri bâde diye dün
İçen var kalaylı tastan” dediler
Sesi bu mu bağlamamın telinin
Gayrı selamı yok seher yelinin
Diz çöktürüp önünde bir delinin
“Öp elini işte ustan” dediler



Paslanır prangalar takırdadıkça gırtlak
Gerilir karanlığa nice örümcek ağı
Tüner defne dalına yine binlerce hortlak
Kapkara gözlerinde uyuturlar şafağı
	Görkemli görüntüler salınır kuytularda
	Her kamış bir yıldızın sarkıtıdır sularda
Güneşin gözlerine saplanınca kara diş
Gittikçe çukurlaşır avurdu karanlığın
Burulur yüzüncü kez anadan doğma iğdiş
Nerden türer babasız katırlar yığın-yığın
	Uyumsuz görüntüler ile üşür uykumuz
	Gülün dalında karga maymunun elinde muz



Sevdalarım özge benim
		Toprak kokar ince-ince
		Sanmam ki olsun sevenim
		Karakız’ın sevdiğince
Nasırlı ellerimde örselenir bedenin
Hoyrat okşamalarım sanma verir sana haz
Buğusuz gözlerinde yaylamın bulutu yok
Bağlamamın teline uyar mı sesin senin
Hangi kışın ayazı tenindeki bu beyaz
Ellerinde gelecek baharın umudu yok
Biz hoyrat yaylaların rüzgârıyız Pamela
Devedikenlerinin dallarında gül olmaz
Senin gözlerin mavi Karakız’ınki elâ
O gözler ki ezeli yiğit başıma belâ 
Bu sevdanın ateşi ölsem bile kül olmaz
Biz özge yörelerin insanıyız Pamela
Sen ırak sahillerin kızısın Elenora
Yakamozlar tutuşan gözün üşütür beni
Tarhanam kekik kokar toprak kokar ellerim
Ter siler, tırpan tutar, ateş yakar ellerim
Kırda türkü söylesem dağlar işitir beni
Sen ırak sahillerin kızısın Elenora
Çok türküler yakıldı gözlerin için Marya
Kör gözleri görmedi Karakız’ın gözünü
Bağlamamda inleyen tellere ne oldu ki
Karakız’ı söyleyen dillere ne oldu ki
Kar söndürür burada kara bağrın közünü
Bozkıra incecikten “elif-elif” yağar ya
Sen “deniz ülkesinde bir kızdın” Anabelli
Sevdamı söyleyen saz dokuz telli olmalı
En zorlusuna geldin biliyorum nazarın
Hep derdim Anabelli/ baba belli olmalı
Edgar beklesin seni o sahilde temelli
Hatıran bende gizli orda kalsın mezarın 
Kurak gecelerimde düşüme giren deniz
Nemli meltemleriyle okşuyorken bağrımı
Yaylaların dalkıran rüzgârı kırsın beni
Biz koparıp da bize gönlünü verendeniz
Ecel dindirdiği an gönlümdeki ağrımı
Karakız karayelde kıra haykırsın beni



Damlar boğanın salyası görüntüsüne sularda
Sırnaştıkça kamışlara her akşam Narsis’in aksi
Közlerini deşe-deşe
Unutulmuş uykularda
Atar Neron’u ateşe
Üşür Eskimo zıpkını kabasındayken galaksi
Gözbebeklerinde diken uyutur uymayan genler
Tohum soysuz yıldızlardan aldığı ilhamla çatlar
Aktıkça salyalar güne
Yörüngesiz gezegenler
Yürür güneşin üstüne
Samanyolu’nda zamanı koşarken yelesiz atlar
Uzadıkça kulakları uzay ninnisine çağın
Mars’a Venüs aşkı sunar kısrak cilvesiyle katır
Öper boğazıyla boğa
Dudağını bir bıçağın
Yeniden yeşerir doğa
Narsist gülüşünü zaman durgun sulara yıkatır



-Aruzun meltemiyle-
Uyu hâlâ seherinden göğe ağdıkça dilek
Uyu Mevlâ’ya kanatlandığı anlarda yürek
Bilebilsen ki gönüller bu ezanlarla uçar
Ulu dergâha dururdun yüreğin titreyerek
Nice eller ve gönüller yine Mevlâ’ya açık
Seherin penceresinden göze tüm dünya açık
Şu ezanlar sana sonsuz seferin çağrısıdır
Yürü ömrün bu mübarek seherinden yola çık
O ne gaflet ki uyarmaz yatağın darmadağın
Güneşin doğduğu yerden kanı akmakta dağın
Seni gökler çağırırken yere tutsak gibi sen
Uyu hâlâ ateşinden yanıyorken yatağın



Yedi renk ulu günden şu kalan ışık mı tan
Batmayan gün doğmuyor dağların doruğundan
Dünyayı destarına düğümleyen devlerin
Bu paçavra mı kalan murassa kavuğundan
Her gece bin Yıldırım iner Tuna üstüne
Niğbolu göklerinde gürleyen gün tuğundan
Hâlâ yanar bir elim bir elim mosmor üşür
Sahranın sıcağından Balkanın soğuğundan
Yırtar karanlıkları bir pala şimşek gibi
Yine bir güneş doğar bir çınar kovuğundan
Rüzgâr yelelerinden esmiş gibi atların
Akıncıların selam getirir Başbuğundan



	Sen ki Hatem-i Embiya/ Sen ki Fahr-ı Âlem
	Mümkün müdür dil söyleye/ vasfeyleye kalem
O yoktu yeryüzünde
Gecenin örtüsü vardı gündüzlerin yüzünde
Bir rüzgâr esiyordu küfür kokulu
Bedevîlerin yaleylince
Tozuyordu bu rüzgârda karanlık
Çöldeki kumlar gibi
Korkular yalındı
Öfkeler kalındı/ sevgiler ince
Meltem yoktu seherde/ güller yoktu baharda
Sessiz ve alev gibiydi ağıtları anaların
Acının hançerini sabırla biler gibi
Çöl sıcağında yanakta donuyordu gözyaşları
Acılar yüreklere kor gibi gömülüyordu
Toprağa diri-diri gömülen sabiler gibi
Zulmü küfrü harç ederek sanata
Kendi felaketini eliyle yapıyordu
Zaman ki zulüm renkli/ kin ve öfke dokulu
Puta/ Lat’a/ Menat’a tapıyordu
Allah’ın kulu
*  *  * 
O vardı gökyüzünde
O’nsuz dönecek devranın nice turu vardı
Adı yazılıydı Allah adıyla
Nice Nebî göçüp gitti O ismin yâdıyla
O yokken yeryüzünde gökyüzünde nuru vardı
Bir özge nur ki ışığı bin güneş kadardı
Ondan önce gelip geçen Nebiler
O muazzam nura “lebbeyk” dediler
*  *  * 
Ve bir rüzgâr esti ıtır kokulu
Melekler indiler yeryüzüne kanat-kanat
Bereket kaynıyordu çölde
Kumlar gibi
Öyle bir aydınlandı ki kâinat
Nura kesti gökle yer
O’nu istikbale gelen Nebiler
Kaldılar gün ışığındaki mumlar gibi
Ayrılık zulmetin bağrını deldi
O geldi
 *  *  *
Gönül bahçemdeki bir güle sordum
“Güzel Muhammed’in terinden misin”
Güldü gül/ gülüşü müsbete yordum
Dedi “Yüzeyden mi derinden misin
Olaydı O terden bir katre bende
Ederdim âlemi kendime bende
Almışım O terden bir nebze ilham
Kokumuz/dokumuz uymasa ne gam
O ilhamı arar bahçeler bağlar
Bülbül o sevdayla dalımda ağlar
Her bahar lûtfuna ermek dileğim
O’nun kokusunu vermek dileğim
Boşuna değildir dikenim elbet
O’na âşık/ O’na sâdık bir ümmet
Okşuyorken açılan güllerimi
Kanatırsa dikenim ellerini
Bir damla kan yaprağıma düşer de
O mübarek kanın düştüğü yerde
Muhammed aşkına açarsa bir gül
İşte ben o güle derim ki gönül
Solar mı kâinat durdukça o gül
Ölür mü o güle sevdalı bülbül
İşte açtım duvağımı/ tülümü
Gerçek âşık isen kopar gülümü”
                       *  *  * 
Irmaklar/ deli çaylar koşarlar denizlere
Yolunu kaybedenler at sürerler “iz”lere
Kibrimize dost edeli İblis’i
Şaşkınız/ bir yol göster ey Allah Sevgilisi
Yine bir rüzgâr esiyor katedral burçlarından
Fırtına var/ denizler karıştı
Toz-duman içinde izler karıştı
Bulutlar kapladı üzerini Hilal’in
Çok uzaktan geliyor sanki sesi Bilal’in
Taştık yataklarımızdan deli dereler gibi
Varılacak denizi şaşırdık
Düğümlendi cümle yollar yolsuzluk kavşağında
Uçurum kenarında dar patikalar
Bizi sana getirecek izi şaşırdık
Güman sensin Ya Muhammed güman sensin
Tut elim Ya Resulallah aman sensin
On dört asır gelip geçti kuş kanadında
Vakit dursun ayarında Tekbir’in
Zaman Sensin 
Nefis yelkenimiz poyraza açık
Kibir sancağımız dimdik
Nereden geliyorduk/ kimdik
Dinmeyecek bu zulüm fırtınası
Yine deli-deli dönüyor dünya
Ya Habib-i Kibriyâ
Sığınacak liman sensin
 *  *  * 
Felah uzanan yolun o aydınlık izi sende
“Sidre-i Müntehâ”ların akıl almaz gizi sende
Silebilsek sinemizden kibir denen kara ben’i
Bulabilsek lûtfun ile o bembeyaz “biz”i sende
Yaktığımız kandillerin çevresinde pervaneyiz
Bilmeyiz ki sevgilerin/ sevdaların özü sende
Sen ki Allah sevgilisi/ biz ki birer divaneyiz
Seni saran gönüllerin özü gören gözü sende
Şefaat Ya Resuallah/ yıkıldık bir viraneyiz
Hâlâ Hakk’ın “Ümmetini bağışladım” sözü sende
*  *  *         
Ya İlahi o sonsuz kudretin hürmetine
Bizlere lûtfettiğin nimetin hürmetine
Leyle-i Kadr hürmetine Ya Rabbi
Mi’racının hikmetine Ya Rabbi
Resulünle görüştüğün an için
Ulu emrin Hazreti Kur’an için
Ya İlahi Muhammed hürmetine
Merhamet et Muhammed ümmetine
Âşina kıl her dem bizi ezana
İsyanımız ile çekme mizana
Ver Allah’ım rahmetini giyelim
Mahşer günü “Ya Muhammed” diyelim



Sırtlan dönencesinde ekvator türküleri
Delik barometreden toprağa sızar basınç
Boşaldıkça atların aşk dolu terkileri
Gemlerde alevlenir azıya oturan hınç
Demir mahmuzdan akar acının menevişi
Atsız hipodromlarda bu kaçıncı deli tur
Çiçek demiş yaranın en iğrencine kişi
Ayak derdini tavus kuyruğuyla avutur
Aslan gözünde korku kedi döşünde benek
Bu ıslık sahralarda daha çok su aratır
Eskiyince çobanın sırtındaki kepenek
Keçiler tiftiğini bin dikene taratır



İçbükey aynalarda görüntü dünden de yoz
Asılı perçeminden bir devin iskeleti
En delişmen denizin alnında bir karış toz
Odaklarda dağların görüntüsü eğreti
	Bir goril ellerinde ucu zehirli şişler
	Gecenin gergefine akrep kuyruğu işler
Atılır doludizgin geceye bir yapıldak
Binlerce balık gözü toz bulutu içinde
En dolambaçlı yoldan tırmanır dağa ırmak
Çimlenir protonlar altın kutu içinde
	Soyunur bir yarasa karanlığı dökünür
	Yılgın kertenkeleler yılanlara öykünür
Fırtınalar toprağa depremleri nakışlar
Büyür gözlerde korku çığ gibi belâ gibi 
Çıplaktır görüntüler üstündeyse bakışlar
Gerçekler ensemizde bir kanlı pala gibi
	Kapalı gözlerden hep akacak yaş beklenir
	Yılanlar gözden ırak yerlerde çöreklenir



Karanlıkta karalar emiyor beyazlığı
Alaca bir sahile yağıyor akla kara
Dalgaların ağzında köpüklerin azlığı
Getirmiyor bu sonsuz denizde akla kara
Sokar bir akrep gibi şahdamarımdan beni
Al bir gelincik gibi yakamda açan kuşlar
Kapar bir köpek gibi paçalarımdan beni
Heybemin yırtığından düşürdüğüm yokuşlar
Aklımın akordunu bozunca alın teri
Gönül sazıma gerdim en ince tellerimi
Utanıp gözlerimi yuttuğum günden beri
Ayak yordamı ile ararım ellerimi



Kadın denince aklıma deniz gelir
Dalgalı eteklerinde rüzgâr 
Sesine hep o şarkıyı yükler
Dalga dalga vurur sahillerime
Burkulurken burgaçlarda umudum
Düşlerimi bilmediğim limanlara sürükler
Kadın denince aklıma toprak gelir
Tomurcuğa durur parmaklarım
Bıngıldar içimde bengisular
Karıncalar dev gıdıklar damarlarımda
Yükselir tufanımda kadın rengi sular
Kadın denince aklıma bulut gelir
Gönül göklerime yıldırım çeken
Beni bende vuran saran bürüyen
Sevdanın o ıssız sokaklarında
Beni giyip yağmur yağmur yürüyen
Kadın denince aklıma gece gelir
Dokunur alev gibi bir şeylere ellerim
Ellerimi ararım gecede el yordamı
Islak bir yorgan gibi örtülür üzerime
Ocakları tütmeyen ıssız evlerin damı
Kadın denince aklıma saç gelir
Her telinden bir kuyuya sarkarım
Kadın denince aklıma göz gelir
Uçurumun çağrısından korkarım
Kadın denince aklıma çöl gelir
Vaha arıyorken yitiveririm
Kadın denince aklıma sonsuzluk gelir
Tükenir özümde bitiveririm
Kadın denince aklıma yabancı bir şehir gelir
Kaybolurum bilmediğim sokaklarında
Kadın denince aklıma ateş gelir
Tutuşurum alev dudaklarında
Kadın denince aklıma bağlama gelir
Bir mızrap olurum neva telinde
Kadın denince aklıma bir gelin gelir
Yüreği bir testi gibi elinde
Sevdasını yüreğinden içerim
Kadın denince aklıma anam gelir
Şımarır içimde haylaz bir çocuk
Terli avucumda yaşlı gözlerim
Anamın verdiği o iki boncuk



Dal ucuna asakoymuş kulağı
Sözler teyellenmiş ucuna dilin
Acep hangi kuşlar konar şavkına
Kuyulardan katran emen kandilin
Yazının düzünde türkü söylerim
Umut ufak/ dibi delik zembilin
“Kız kölen olayım halim sen bilin”
Dal ucuna asakoymuş ayağı
Çizme boyatıyor ovada beyler
Yana yatmış yumru dağın yamacı
Yaylaya çıkınca yamçısız köyler
Dağın dolamında türkü söylerim
Türküler tellere adımı söyler
“Sürmeli gözlerin sürmeyi n’eyler”
Dal ucuna asakoymuş gözünü
Köstebek tırtıla tünel kazdırır
Yağlayıp dilini yılan sırtında
Bir yalancı kırk deliyi azdırır
Yaylaya yaslanıp türkü söylerim
Dilim dolaşırsa Beyi kızdırır
“Karadır kaşların ferman yazdırır”
Dal ucuna asakoymuş rüzgârı
Deli poyraz şu feleğin kastı mı
Kara-yağız yiğitleri eleyip
Ezogelin eleğini astı mı
Kayaya oturmuş maya söylerim
Akşam oldu/ gün fitili kıstı mı
“Karlı dağlar karanlığın bastı mı”
Dal ucuna asakoymuş kovanı
Karıncaya ökse olmuş balları
Irmağı israfa sokuyor diye
Kıyılara bağlamışlar salları
Heybeme oturmuş türkü söylerim
Talan olmuş bezirgânın malları
“Yine yeşeriyor fındık dalları”
Dal ucuna asakoymuş aklını
Göz seçmiyor gece ak mı/ kara mı
Zaman kantarında tarttım özümü
Gün düşürdü üç okkadan daramı
Sevda bozkırında türkü söylerim
Kim duya/ kim sara gönül yaramı
“Karlı dağlar yârla açtı aramı”
Dal ucuna asakoymuş gönlünü
Eli boncuk-boncuk gözyaşı dolu
Durgun denizlerden yıldız dermeye
Uzanır her gece devlerin kolu
Yollar kavşağında türkü söylerim
Şu tepenin sağı/ bu dağın solu
“Dağlar nerden aşar yaylamın yolu”
Dal ucuna asakoymuş kalyonu
Kör kürekçi geçivermiş dümene
Fırtına rüzgâra rahmet okutur
Sahipsiz atları saldım çimene
Çölün ortasında Türk’ü söylerim
Kan vurdukça bela yağar Yemen’e
“Köz düştüğü yeri yakar kime ne”



Zemheri ziynetinden aldıysa taş ayazı
Turna telekleriyle kazılmaz taşa yazı
Irmağın çehresinde geldiği yerden izler
Dergâhına sığınan dereyi yer denizler
Gülün tomurcuğuna bir hasta kuş kusarsa
Pençeleşir dikenler bahçeyi kuşku sarsa
Batar mıydı gönlüne ateşten dikenleri
Sevmeseydin ruhuna ateş ten dikenleri
Kavşakta kurşunladık onca yolu yordamı
Duvarlar daraldıkça devler yoluyor damı
Son günün ayazında huzur hırkası namaz
Bu hırkayı bir giyen özge hırka sınamaz



Ya İlâhi yarattığın yer bizi
Hep yedirmez gün gelince yer bizi
Akıl verdin bilinmezi bilmeye
Gafil odur bildiğini bilmeye
Bağı bilmez kır dikene gül diyen
Aşkı bilmez ağlayana gül diyen
Hasret odur çağladıkça gül/dere
Kor pençeler kenarından gül dere
Gurbet odur yârenlerin yâd ola
Şerbet odur ya boşala ya dola
Doğduğun an aday oldun ölmeye
O kimdir ki hep yaşaya ölmeye
Bir çığlıktır ömre ilk gün ahımız
Her nefeste artıyor günahımız
Ya İlâhi bir ömür bir an gibi
Kabul eyle doğduğumuz an gibi



Gün kanlı bir misketti dağların avucunda
Kan rengi bir gül açtı dikenli dal ucunda
Havada suydu duman toprakta tüldü buğu
Zemheri içiyordu baharda gül çubuğu
Meltemler rüzgârlaşır rüzgâr dağlarda erir
Karlı dağlar bağlara sonbaharı gönderir
Oy gülüm toydu gülüm ve güller gülümserdi
Taze gül gülüşünü günün dalına serdi
Açmadan solan güller son gününü hatırlar
Gülünmez bu bahçede güleni ağlatırlar
Gülünce gül o dağlar rüzgâra haykırdılar
Rüzgârlar gülen gülü çıtır-çıtır kırdılar
Her rüzgâr kasığında kaybolurken bir dağın
Dal kırıldı gül uçtu yaprağı darmadağın
Akrepler alkışladı zılgıt çekti yılanlar 
Ve gülü görmediler bahçede bayılanlar
Kaç kere söylemiştim güle gülmemesini
Emerken engerekler Şahmaran memesini



Bakma öyle uzaklara kahırla
Mektubumun cevabını tez gönder
Son cümleyi dudağınla mühürle
Selamını kirpiğinle yaz gönder
Ter kokundan iki demet oluştur
Her yanaktan birer tutam bölüştür
Gözyaşını gülüşüne iliştir
Delidolu kahkahandan az gönder
Gül dalında bitirdiğin gönlümü
Gam çölünde yitirdiğin gönlümü
Gidiyorken götürdüğün gönlümü
Ak kâğıda imza diye ez gönder
Ter kokundan iki demet oluştur
Her yanaktan birer tutam bölüştür
Gözyaşını gülüşüne iliştir
Delidolu kahkahandan az gönder
Gül dalında bitirdiğin gönlümü
Gam çölünde yitirdiğin gönlümü
Gidiyorken götürdüğün gönlümü
Ak kâğıda imza diye ez gönder



Ürküttüler gözümde dinlenen yağmurları
Artık su içmiyorlar avucumdan serçeler
Kapatın gözlerime açılan pancurları
Çarpar beni ışıklar, ışıklar beni çeler
Gün doğacaksa yine her sabah gibi yarın
Çevirin arkasını bana tüm aynaların 
Alnımdaki ayazın şakağımdaki karın
Soğuk görüntüsünü 
                               görmek istemiyorum
Gözlerime serilen gecenin örtüsünü
Vermek istemiyorum
                                 yalancı sabahlara
Siz ey dili bembeyaz, suskun bahtı karalar 
Bir seher benim için Tanrınıza yakarın
Ve siz ey ruhu donmuş maskeli maskaralar
Titreyip her biriniz bir kulakta çınlayın
Bilin ki gülün rûhu dikende uyumakta
Sevda ibrişiminden sarılan bu yumakta
Kaç gönül rengi gizli kaç bülbülün âhı var
Bir sevda gecesinin kaç türlü sabahı var
Ki şimdi yüzyıllıklar gerinir bir anlıkta
Ve susun ve ses gibi eriyin karanlıkta
Sonra birer yıldızla geceyi arşınlayın
Kararan ruhunuzla karanlıkta çınlayın
Ve bilin ki bu ıslak bu korkak karanlıklar
Her gece uykulardan korkuları ayıklar
Gökyüzü aşeriyor belli ki sabah yakın.
Bir karanlıktır ömrüm
Beni karanlıkların kollarına bırakın,
Orda kendi gönlümce, özlemimce ölürüm
Gönlümün gökyüzünü gün düzüne sermeyin
Parçalar gündüzümü kan-aydınlık pençeler
Gözlerimi aldatan ışıklara vermeyin
Çarpar beni ışıklar, ışıklar beni çeler



Bakan görmez gören bakar
Bilen bilir ne nicedir
Ah var ki cihanı yakar
Ah var ki ahtan yücedir
Yolu şaşırıp zamanda
Aykırı düşüp bir anda
Abdal dedi ki “Cihanda
Şah Padişahtan yücedir”
Padişah “Fermandır” dedi
Gürz fermanı mühürledi
Yer yarıldı gök gürledi:
“Padişah Şahtan yücedir”
Ah gücünü aldı ahtan
Padişah hıncını Şahtan
Derviş haykırdı dergâhtan:
“Hak Padişahtan yücedir”
Belli gerek rütbe-nişan
Mürşitsiz sofi perişan
Dediler cümle dervişân:
“Divan dergâhtan yücedir”
Mızrap gezdikçe tellerde
Ses yayılır perde-perde
Yâr tende sevda içerde
Aşk Mihrimâh’tan yücedir
Küçük büyüğün cücesi
Mevlâ yüceler yücesi
Bir Anadolu gecesi
Bin yâd sabahtan yücedir



Bir yolun ortasındayım
Yolcu da ben yol da benim
Sebil çeşme tasındayım
Akan sudur benim payım
Sahip de ben mal da benim…

Derdi yeten
	   Bir cana ten
	      Dalda biten
	         Gül de benim…
Yollar uzun ayak yalın
Toynak da ben nal da benim
Yükü ben isem hamalın
Çekmem özlemini malın
Arı da ben bal da benim…
	Hep inleyen
	   Ha ben ha sen
	      Deve de ben
	         Çöl de benim…
Bir yol ki ırak ereği,
Derya da ben sal da benim
Yapmanın yoksa gereği
Yıkma son kalan direği
Balta da ben dal da benim…
	Toprak da ben
	   Yaprak da ben
	        Bayrak da ben
	            Yel de benim…
Yollar ilden ile gider
Git de benim kal da benim
Harman olur yele gider
Leyla olur çöle gider
Mecnun da ben çöl de benim
	Murat da ben
	   Kanat da ben
	      Sanat da ben
	         El de benim…



Şu bağrımı soğutacak karı olan dağı bilsem
Uludağ mı Erciyes mi Palandöken mi Ilgaz mı
Yaşımı bildiğim kadar yaşadığım çağı bilsem
Zaman denen şu bilinmez sıvı mı katı mı gaz mı
Hangi böceğe tuzaktır şu örümcek ağı bilsem
Usuller neden curcuna şu fasıl mı yoksa caz mı
		Seslerin boynunu buran
		     El mi tel mi yoksa saz mı
		          Sevda telinde kuduran
			    Gönülde yatan avaz mı
Yüreğimde yeşerecek gülü olan bağı bilsem
İrem midir Meram mıdır Gesi mi yoksa Burgaz mı
Rüzgâr neden daldan alır hep kuru yaprağı bilsem
Sarılara sevdası çok yeşile tutkusu az mı
Solmayacak gonca gülü bitiren toprağı bilsem
Yer yüzünde öyle bir yer bulunur mu bulunmaz mı
		Elvan kokuları yayan
		     Yel mi gül mü yoksa yaz mı
		           Yıldız mıdır gökte kayan
		                 Dağın sırtına sıvaz mı
Gözlerimi ısıtacak tendeki sıcağı bilsem
Pamela mı İrina mı Elif mi yoksa Iraz mı
Neden hep yorgun saçlara yağmakta kırağı bilsem
Üşüten zaman yeli mi sevgiye sinen ayaz mı
Koyuna kaval uykusu kurda teke çıngırağı
Mürşide incili kaftan dervişe kalan niyaz mı
		Gelin gönlündeki sızı
		     Tel mi tül mü yoksa naz mı
		          Dudaklar bunca kırmızı
		               Duvaklar bunca beyaz mı



Yine hangi geminin ardından mendil salladın
Ellerinde unutulmuş sevdanın sıcaklığı
Hülyalı gözlerinde eksilmeyen buğusu
Gemiler uğramayan o sefil sahillerin
O ıslak büyüsüyle deniz kabuklarının
Donan gülüşündür kayalardaki yosun
Bakışın son martının çığlığıdır enginde
Gözüne içirdiğin uzaklık kan renginde
Can çıngısıyla yanıp üşürken yalnızlığın
Beni hatırlıyor musun kadın
Saksılarında yeşeren kuş sesleriydi kahkahan
Umutlarını sulardın fesleğenlerde
Sarmaşıklara sardığın sevda şarkıları
Çikolata tadında vanilya kokuluydu
Ilık bir nefes gibi okşardı kulağımı
Pencerenden esen meltemlerde
Silinmedi gözlerime boyadığın yeşil bakış
O gözler ki ne sevdalar işlemiştir nakış-nakış
Kaçırma gözlerini dilimin ucunda adın
Sen O’sun kadın
Bu kaçıncı giden gemi seni sahilde bırakıp
Böyle enginlere bakıp
Sürecek mi bekleyişin
Gönlün o buruşturduğun mendilin gibi elinde
Kimi bekliyorsun hâlâ tükenişin sahilinde
Yine hangi dönmeyecek gemiye mendil salladın
Ki gözlerinde aşkın kan ıslaklığı kadın



Köprüler yerli yerinde akıp gitti sular
Bülbüller feryat ederken bağlar uyudular
Dünler zamanın selinde sürüklerken günü
Bürünüp de asırlara çağlar uyudular
Son yeşili kuruturken sam rüzgârı kırda
Yaslanıp omuz omuza dağlar uyudular
Şahin güvercin peşinde ceylan cansız yatar
Çakal izlerken avcıyı ağlar uyudular
Soylu bir ırka “kılıcım” diyen Hak din için
Ölüler cihat ederken sağlar uyudular
Soldu Hilâl’in çehresi silkindi Haç güne
Cihana inmeden akşam tuğlar uyudular



Tavuslu sandıklarda bohçalı zamanların,
Birer kelebek gibi uçtu naftalinleri…
Sevda şölenlerine uğrun gelen anların,
Kül oldu son yangında o sedef nalinleri…
Pencerem duvar oldu arkasında tüllerin; 
Her nakışta bir bakış deryasına dalarım…
Çoktan soldu renkleri yediveren güllerin,
Yedi kat muşambaya sarıldı sevdalarım…
Her gece düşlerini yolardık yıldızların,
Sündürürdük sevdayı en zağlı günaha dek…
Salardık dizginini şaha kalkan hızların,
Ne kadar çok ölürdük akşamdan sabaha dek…
Değer mi bir düş için yıllar sürecek yorum,
Yorulmayan bu ussuz gönül saltanatında? 
Nicedir bin sabırla bir kervan bekliyorum,
Hayatı haddeleyen şu ıssız yol çatında…
O gökçe umutların dolunay sinesinde,
Mermer beyazlığına saplayacak dişim yok…
Kaç kulağı uçurduk uçurumun sesinde? 
Kapattım kepenkleri, o çarşıda işim yok…
Nicedir nedametin nevri döndü içimde,
Her damla gözyaşımda bir kara aklıyorum…
Bir ölümlük ömrüm var, onu da bir biçimde; 
O beyaz bohçasıyla Bir Dost’a saklıyorum



Durun! .. Dinleyin gökte vurulan son çığlığı,
Düşünün! ..Kaçıncı kez kırıldı defne dalı? 
Kaçıncı kez kanadı şu güvercin kanadı? 
Duyun bu sesi artık “biz insanız” diyenler…
Dökemez  kelimeye bu en rezil vahşeti
Dipçik ve postallarla parçalanan ağızlar…
Sustu katledilirken onca karayağızlar.
Yürekler çöllerden daha mı kurak? 
Dur dünya, dur dünya! Irak son durak…
               *
Bu cehennemde zaman İblis’in boynunda haç.
Her lahza bir bombayla tutuşurken ufuklar,
Şehid edildi seher, nicedir tanyeri yok.
Bu dinsiz musibetin rüzgârı Keşişleme; 
Lügatlerde adı yok, tarihte benzeri yok…
Dur ey İblis ruhlu soysuz zebani,
Dur ey alev dilli kör gulyabani; 
Sıktığın körpecik boğazı bırak! 
Dur dünya, dur dünya! Irak son durak…
                *
Parçalanan her çocuk yüreğiyle birlikte
Parçalandı burada zamanın zembereği…
Çöktü küfrün çığıyla vakitlerin direği; 
Gayrı burada günler yirmi dört saat değil…
Can atıyor ölüme bu Arasat’ta canlar,
Ölümler ölüm değil, hayatlar hayat değil…
Ya Hasan, o doğduğun Basra bir harabedir,
Ey Cüneyd, eyvah ola, Bağdat o Bağdat değil…
Ey şehid kanadıyla göğe yükselen toprak,
Mevlâ’ya arz et hâlin, özge bir medârın yok…
Ey bedeninde dokuz kurşun taşıyan bebek; 
Uç cennete, nasılsa burada mezarın yok…
Bu kan içicilere ad yok insan dilinde; 
Haccâc-ı Zâlim bile uygun bir sıfat değil…
Şeytan bile vazgeçer ölüden, kurşun sıkmaz; 
Ceset yiyen çakallar bu kadar rahat değil…
Hangi semâvî dinde cevâz var bu vahşete? 
Bu yolda rehberleri İblis’in kitabıdır; 
Vallahi Kur’an değil, İncil ve Tevrat değil…
Felluce feryadını duymuyorsa bir insan; 
Efsel-i sâfilindedir, eşref-i mahlûkat değil…
Urfa’nın bağrı yanar, Mardin Musul’a bakar; 
Birleşir Şattü’l-Arap, varır Basra’ya akar; 
Kanlı göz yaşımızdır, Dicle ve Fırat değil…
Şeytanın şenliği var her şerde, her belâda,
Küfrün kasırgasıdır uluyan Kerbelâ’da; 
Kudurmuş Sam yelidir, meltem ve imbat değil…
Kerkük’ten ciğer söken bir hoyrat yükseliyor; 
“Daldalanım, daldalanım, dalım yok daldalanım
Bir daldaya sığındım, el koymaz daldalanım…
Türk’ü, Kürd’ü, Arab’ı tek binanın daşıdır,
Ezânlar Muhammedî, hepsi din gardaşıdır.
Özümü düşman ettin ey İblis mene garşı,
Âlem seyirci durur bu degirmene garşı.
Sünnî ve Şiî Arap hânesin ettin harap,
Kılıç gibi salladın Kürd’ü Türkmen’e garşı…”
Dal boylu yiğitlerin feryâdıdır bu türkü; 
Hançerdir hançerede, bildiğin hoyrat değil…
Uyan! .. Kıyameti üfleyen Sûr’um.
Dur dünya! .. Bu yolun sonu uçurum…
Alınsın İblis’in elinden orak; 
Dur dünya, dur dünya! Irak son durak…
                  *
Siz ey kanadı kanlı nûr tüylü güvercinler,
Sizler ey kurşun yiyen, alev içen çocuklar; 
Körpe yüreğinizde küfrün kurşunlarını,
Mübarek kanınızla yıkayıp arındırın…
Ey kanatları kırık küçücük Ebâbiller; 
Çıkın arşa, zâlime gök taşları yağdırın! ..
Oradan sizleri birer-ikişer
Cennet-i Âlâ’ya götürecektir
Allah Resûlü’nün bindiği Burak…
Dur dünya! .. Dur Dünya! ..Irak son durak… 




Kafeste kuş sesi korkuya fanus 
Yok faydası korkunun ecele
Gönül kadehinde umut
Dipsiz bir okyanus
Tutunup gün ışığına
Geceyi saçlarından tut
Akıllıysan güvenme aklına
Tek dur/ tek hücreli aşkı hecele
Gecelerken gündüzü Dakyanus
Kafeste kuş sesi camlarda pus
Sil camını yüreğinin ruhu feracele
Duyulmaz haykırışın şu serseri sokaklarda
Sen ey garip münadi sus
Mademki yok duyan seni senden gayrı
Sağalsın sayrı engerek
Yolcu yolunda gerek
Zaman dar işin acele
Yürü menzile doğru el mahkûm/ dil mahpus
Kafeste kuş sesi dergâhta Yunus
Dervişin hırkası hırsına mahfe
İşte yıkılıp gitmekte Bâbil
Her gece bir Şeb-i Arus
Bir özge âlemsin/ dal özüne/ sen seni bil
Ya uyan şu yakaza sandığın uykudan
Ya katıl bezmine Eshâb-ı Kehf’in
Ve sus
Bir nabız atımı ötede Efsûs
 
 




“Yok” yoktur Anadolu’nda,
Diretirler dayatırlar…
Ulaktır dilek yolunda
Anadolu’da yatırlar…
Telli Baba, Tüllü Baba,
Sarığı püsküllü baba,..
Düğümlerken muradını,
Bilen var mıdır adını? 
Toprak zamanla örtülü,
Görüp kabirdeki gülü; 
Dediler ki, “Güllü Baba…”
Kavuklar gökleri deler,
Gök toprağa yıldız eler,
Anadolu’da geceler
Çağlayan bir “nûr” selidir…
     *
Varacağın Mevlâ ise can nedir? 
Azrail’in ayağına çal da gel…
Ebedî bir hayat içre an nedir? 
Git zamana bir ömürlük dal da gel…
Ey Şehid! Iraksan Anadolu’ndan,
Alıkoyan mı var seni yolundan? 
Orada yok ise bağlayıp saran,
Bırak orda kalsın kanayan yaran; 
Mezarını omuzuna al da gel! ..
Ölüm değil son çığlığı koparan,
Son mızrapla kopan gönül telidir…
Ay aşarken yüceleri; 
Anadolu geceleri,
Sizin gibi niceleri
Okşayan seher yelidir…
     *
Bin yankıyla çınla bir özge “hey”de,
Kanatlan Mevlâ’ya inleyen ney’de,
Gördüğün var ise baktığın şeyde; 
Ne yandan bakarsan görünmelidir…
Burada zaman bölünmez; 
Geceler günde yaşanır.
Anadolu’da ölünmez; 
Zaman üstünde yaşanır.
Geçmişin izi silinmez; 
Yarınlar dünde yaşanır…
     *
Göle yoğurt mayalarken Velîler,
Mor dağlara diz çöktürür Deliler…
Dirilerle yaşıyorsa ölüler; 
Şu esen yel Hacı Bektaş Velî’dir…
Şu bulut Düllük Baba’dır,
Battal Gazi şu fırtına…
Belki şu koca bahadır; 
Sultan Şeyhmus Enzelî’dir…
     *
Mevlâ için Mevlâna’ya varanda,
O ebedî âlem ruhu saranda; 
Nedâmetler yıkanıp gözyaşında,
Veysel Karanî’nin kabri başında,
Dizini toprağa vuranlar bilir,
El açıp boynunu buranlar bilir:
Gönül adamına sır olur ayan,
Cümle esrarını edip de beyan,
O an meltem değil sırtı sığayan,
Sanki Yüce Peygamber’in elidir…
“Yok” yoktur Anadolu’nda,
Yoktur ikilik, Bir vardır.
Kalpleri Allah yolunda,
Dillerinde Tekbir vardır…



Nevâ telimde bin mızrap kırılır
Hicaz kurdu Kürdî ulurken aya
Bu fasılda hay diye haykırılır
Son neyzen ruhumu üfler Sabâ’ya
			    *“Ney”siz…
İsa’ya İsfahan bir peşrev için
Çıngırak çalarken çılgın havari
Son kuş uçmuş meyanından Eviç’in
Kın hançersiz/ at eyersiz/ süvari
			       *“Pey”siz…
Engerek üflüyor bir engerekzen
Tespihinde Devr-i Hindî taneler
Pîr-i mugan ayık dursa da bazen
Esrik dönüp durur bu meyhaneler
			       *“Mey”siz…
Kafasında kanlı bir goril beyni
Saçakta bir kumru/ içinde bir dev
Bu kavşakta bir ağıttır Hüseynî
Gözüyle kan emen bir yığın Hüsrev
			    *“Key”siz…
Son fasılda usûl yine Curcuna
Tiz perdede incelmekte kabalar
Paçavra asılmış otağ burcuna
Çeri göç yolunda/ yıkık obalar
			    *“Bey”siz…
Çatılmış çehresi nazlı Hilâl’in
Yırt bağrını Türkçe bir türkü söyle
Kemal’e er/ sesi mahzun Bilal’in
Bu katır koşusu nereye böyle
			    *Hey! Siz! ..



Tutuştu bu akşam içimde yine
Yıllardır kavuran kordu hasretin
Ne zaman erecek elim eline
Tükendim beni çok yordu hasretin
Sermiştim gönlümü bastığın yere
Yıkıldım yaslandım yorgun dünlere
Vuslat saatini gelmez günlere
Senin ellerinle kurdu hasretin
Arzular emeller hülyalar geçti
Gönlümden Şirinler Leylalar geçti
Başımdan bin türlü sevdalar geçti
İçimde dağ gibi durdu hasretin
Aşkın lisanıyla anlattım sana
Gönlümün derdini gel anlasana
Çoktan unutturdu inan ki bana
Sılayı yuvayı yurdu hasretin
Sevda oklarına gerili yaydım
Binlerin içinde bir seni saydım
Dağlara baş eğmez bir deli çaydım
Önünde boynumu burdu hasretin
Geceler bin ümit ekip de geçti 
Günler kılıçları çekip de geçti 
Kurşunlar yanımdan sekip de geçti 
Beni tam buramdan vurdu hasretin




Sokma el heybesine, elin kalır içinde,
El unutmaz; ün ve kin elin kalır içinde…
Tarar zülfünü meltem vefasız sevgilinin; 
Yâr gider, yâr kokusu yelin kalır içinde…
Açmayan her gelincik haclegâhıdır aşkın; 
Nice murat almayan gelin kalır içinde…
Gönül sazı bir sadâ sarnıcıdır zamanın; 
Bin türkü bir incecik telin kalır içinde…
Öyle bir çağlayan ki gözyaşı mazlumların; 
Yerle gök bir damlacık selin kalır içinde…
Gül atma, gizli sevda ejderha kuyusudur; 
Dikeni cana batar, gülün kalır içinde…
Kaç Kerem’in külünü süpürür şu Aslıhan? 
Kaç Mecnun Leyla denen çölün kalır içinde...
Uzanır yüzükoyun sarışın sabah suya; 
Ezilen esmer gece gölün kalır içinde…
Umut, harman yerinde gizlenir bir daneye; 
Ömrünü yele verir, ölün kalır içinde…
Ey gönül, bir cümlede gizlenir bin-bir tuzak; 
Dar bir kelâm edersin; dilin kalır içinde…



Saçların ilk kuşlukta güneşi emziren kuş
Ellerin dua rengi bir kelebek kanadı
Sensiz çeşmeler susuz sensiz tüm yollar yokuş
Sensizlik cehennemde yanmanın öbür adı
Her sabah gözlerinde gönlümün bir baharı 
Benliğimi yansıtan bir özge ben gibisin
Sevda saydamlığıyla sırladım aynaları
Bedenim yok ruhumu kuşatan ten gibisin
Nasıl sevdiyse Mecnun Mevlâ’yı Leylâ diye
Mermeri oyar gibi ruhuma oydum seni     
Serdim sevda çölüme sineni yayla diye
Bir gül gibi koparıp kalbime koydum seni
Her gece dolunayım her sabah güneşimsin
Sen ki ey ilham perim tüm şiirlerim sana
Şahdamarımsın benim kadınımsın eşimsin
Senden özge neyim var hâlimi anlasana



Bize haram bu şehrin saçlarını okşamak
Cumbalardan çağlayan fesleğen ıtırında
Nasırlı elimize namahremdir gül teni
İstanbul kim biz kimiz
Hangi hasretle nemli mavi-yeşil gözleri
Hangi bûseye açık erguvan dudakları
Gönlümüz bir kadehtir
Bu aşkın şarabıyla sarhoşuz, derbederiz
O sevmiyorsa bizi alır da başımızı
Sevdamızın dönülmez yollarına gideriz
Bize yasak bu şehrin güllerine dokunmak
Gözleri suya düşmüş bir çocuk yanağında
Sinemize samyeli eteğinin meltemi
İstanbul kim biz kimiz
Hangi vahşiden kalma yanaktaki diş izi
Hangi hoyratın işi gerdanındaki bere
Mutsuz bakışlarında kanarken umudumuz
Sevdamız can telidir
Hasret tezenesiyle çalsın diye bu aşkı
Gönül bağlamamızın ak göğsüne gereriz
Bilmezler İstanbul’un koynunda uyuyanlar
O umutsuz vuslata rüyalarda ereriz
Her sabah üstümüze çökse de köy bulutu
Her gece altımıza bir İstanbul sereriz
Hoyrat sanmayın bizi garibiz-gamzedeyiz
İstanbul’u bizlere çok görenler utansın.
Bilmezler bu dilberin mahremiyiz diyenler
Oysa biz bu sevdayla aç kalan kurtlar gibi
Her gece İstanbul’un Harem’ine gireriz



Kar yağıyor kırık dala Keremsiz
Aslı yitik asmalarda üzüm yok
Son asma yaprağı son umuduyla
Direniyor kara ve karakışa 
Kara bir dirençle karın altında
Sararmış benziyle bilcümle sarraf
Alın karasını ağartmak için
Onur simyasıyla nice zamandır
Hâlâ arıyorlar altın rengini
Dizler üzerinde karın altında
Asmanın dalları akıyor yere
Ağartırsa kar ağartır karayı
Yokluğun yosması ateş yakıyor
Kar tanelerinden kav tutuşturup
Yeşil yapraklarda tutuşan suda
Asmalara asılıyor karayel
Sesinde şarkısı keşişlemenin 
Deri değiştirmiş kör yılanların
Ateşten dilidir balkıyıp duran
O beyaz sanılan kara pusuda
Çullanmış dallara çulsuz aklıyla
Aşksız sevişmenin son pişmanlığı
Çekirge doğurmuş fil gibi şaşkın
Bakıyor bir koyun asma dalına
Bir kulak çivili bir kulak asma
Kar yağıyor kor damlara yordamsız
Asmada bir karga kuyruğu kamçı
Ayaz var her gece ufukta yaz yok
Kar da kararırsa gayrı beyaz yok
Aklın eşiğinde çakal ulurken
Asmalı kapıdan gir kulak asma



Parçalanan bir camdı gülüşün kaldırımda
Kaldıramadı kahkahanı zamanın kaldıracı
N’olur bir daha gülme şaşı vitrinlere karşı
Vitrinler dert vitrinler baştanbaşa acı
Vitrinler hınç vitrinler öfkeyle boyalı kin
Işıltılı bir yılan boydan boya çarşı
Dükkânlar tekin değil
Ne zaman istesen gelebilirsin
Takılıp bir türkü gibi rüzgârın eteğine
Etekleri uçuran uçurum rüzgârları
Uçurduklarından sorumlu değil
Ne zaman istesen silebilirsin
Yazmışsan gönüllere sevdaları eğreti
Eyersiz atlarda üzengi olmaz
Elindeki her şey yular değil
Ne zaman istesen ölebilirsin
Bağlayıp nefesini bağlamanın teline
Bir uzun hava gibi yürürsün eceline
Ölüm son türkü değil
Ne zaman istesen gülebilirsin
İliştirip dudağına kandamlası bir gül
Gül gülebildiğince için-için ağlayıp
Yeter ki yansımasın gülüşün vitrin camına
Ölüm ne ki can atarsın ölümler ölümüne
Hele bir gül   			
 




			       Sn. İsmail Müftüoğlu’na…
Konuk olsak kırk cem’e, bir dolu câm gelmiyor,
Başımıza baht denen o serencâm gelmiyor…
Tasın yarısı dolu, bardağın yarısı boş,
Boşa koyduklarımız doluya tam gelmiyor…
Bir han ki, iyi atlar gitmiş beyatlılarla; 
Havası hancı ile gören avam  gelmiyor…
Şehvet aşkı vuralı, sevgi terk etti kalbi; 
Turna kanatlarında yârdan selâm gelmiyor…
Riyâdır bir yalanı bin misline büyüten,
Riyâkar borsasında gerçeğe zam gelmiyor…
Kanatıyorken rûhu doğrunun dikenleri; 
Hayâlî bir gül ile kalbe ilhâm gelmiyor…
Kavuk ve kaftan değil, Süleyman’dı muhteşem,
Ha demekle hadime bir ihtişâm gelmiyor…
Gün öyle bir yosma ki; kanarsan kan ağlatır,
Sabah çıkıyor evden, ama akşam gelmiyor…
Nâdan virân edeli şu gönül bahçemizi; 
Bin lâlezâr versek de, bir gül-endâm gelmiyor…
Mecnûn ta Haşre kadar sahrada serâb olsa; 
Elif el etmedikçe, leyline “lâm” gelmiyor…
Kaç kere bir nâm için nâme yazdın feleğe? 
Ey Sâdi, senden özge sana bir nâm gelmiyor! ..




Oturmuşum toprağa dizlerim avucumda
Kararıyor içimde gözlerimin akları
Bir karınca dev yiyor ta öteki ucumda
Toprağı kar delende
Kan yürür kardelende
Islık çaldıkça Pan’a Midas’ın kulakları
Oturmuşum denize özlerim avucumda
Islanıyor altımda Helen’in mor genleri
Can pazarında Hektor ta öteki ucumda
Geçler erkenleşiyor
Dalga dikenleşiyor
Susadıkça kanıma çölün sürüngenleri
Oturmuşum ateşe közlerim avucumda
Bağrımda mızrak gibi evsizlerin evleri
Bir ergen evleniyor ta öteki ucumda
Gün tükeniyor günde
Yolların büklümünde
Sardıkça sahilimi bozkırın alevleri
Oturmuşum sabaha gizlerim avucumda
Gönlümün gündoğusu nabzında nal sesleri
Bir efe lir çalıyor ta öteki ucumda
Son atlı dağı aştı
Kuleler kuyulaştı
Dikey alçalışlarda günün yanal sesleri
Oturmuşum akşama gözlerim avucumda
Seğiriyor alnımda bir ölünün kasları
Geceler gün içiyor ta öteki ucumda
Damlıyor ılık-ılık
Ruhuma aykırılık
Kestikçe kadifeler som çelik makasları



Aldanma yeşilliğine uzak bahçelerin
Bırak gökkuşağı toprağa eğilsin
Söylediğimiz son şarkı çoktan unutuldu
Son yaprağı koparan rüzgârın kanadında
İlkbaharı uyutan meltemle esen değilsin
Dar açılı sokaklarda o sersefil serçeler
Yosun tutmuş saçaklardan birer salkım gibi sarksın
İnce bellerinde buzdan çıngıraklı kemerlerle
Geçip gitsin gönlümüzün sokağından nice kışlar
Üzüm rengi gözlerinde tütün acısı bakışlar
Tütüyorken duman-duman içimde
En acı asmalardan en tatlı üzümleri
Sensin keklik gagası tırnaklarınla deren
Gönlümdeki gül dalını hoyratça kesen değilsin
Kuşların tüy dökmesinde senin günahın yok
Bu gönülde senin aşkın ve senin âhın yok
Geçmiş o yaz akşamıdır içimde ürperen
Sen değilsin…
Sen değilsin yüreğimi bir kancaya asıp
Aşka damlayan kanımda eller kınalayan
İnan hiçbir günahın sen değilsin günahkârı
Gözlerindeki denizde çakıp duran yakamozlar
Beni yakan bu ateşin kıvılcımı değil inan
Ruhumu sokan yılana sen değilsin zehri veren
Biliyorum bencileyin sen de şen-esen değilsin
Geçmiş o yaz akşamıdır içimde ürperen
Sen değilsin…



Sen ey yaz ortasında nabzımda donan zemheri
Susturma son sesimde çıngıyan çengileri
Ben sussam dağlar dikelir dilimde
Dikenleşir en gonca gülleri yosmaların
Soyunur da üstündeki kadife suskunluğu
O dilber-i rüveydâ
Aşka yatılan o ölüm vaktini
Bir duvar saati sarhoşluğuyla
Sıkar beynimize bülbül-i şeyda
Ben sussam sahralardaki güneş saati
Bir ömür alınır ileri
Ne zaman otursam güneş altında
Gün görmemiş başımın gölgesini yemeye
Yeni nüzûl etmiş gibi Mâide
Üşüşürler başıma İsa’nın havârileri
Ben sussam ergenlik çıkarır engerekler
En gereksiz yerde konuşur dilsiz
Bu kervan yolunda bunca bezirgân
Ve sen ve ben ve tüm zerrat-ı cihan
Susturamayız suskunluğunu ervâhın
Ne sen ne ben ne şu yorgun tanyeri
Ne âsâsı Musa’nın ne yed-i Beyzâ
Durduramaz denize yürüyen şu karayı 
Yüzülür yüzsuyuyla suların derileri
Bağrımızda nal döverken sabaha
Kapkara gecenin süvârileri



Sen düş zülüflerinde tomuran gülsün büyülü
Ben düşmüşüm yoluna ölümün hayat denen
Sen sevene serap olan hayallerin gülü
Ben ejderha ağzında çiğnenen kanlı gerçek
Ey İstanbul düşlerimin dizgininden el çek
Yetişir gömleğimin yakasını yırttığın 
Her gece altında ıslanan bulutları
Desensiz bir duman gibi her seher
Gönlümün göğsüne serdiğin yeter
Vuslatsız sevdaların yolcusuyuz sen ve ben
Ben kimim visaline erecek bahtiyar kim
Diz vurduğum oldu mu mavi-atlas döşeğine
Bir kez olsun içirdin mi gurubunun şurubunu
Üsküdar’dan kan dudaklı morarmış gözlerime
Galata’nın dipdiri dupduru memesinden
Ben kimim şiirini yazacak o şair kim 
Nişanlandım mı seninle bir gece Nişantaşı’nda
Okşadım mı Bebek’ini bir kez olsun muncuk-muncuk
Kokladım mı gerdanına dizdiğin erguvanları
Mıncıklarken mehtabını yalılarında Kuzguncuk
Ben nerdeyim şarkını bestelemek nerede
Sen her sabah uyanırken bir visalden bâkire
Ben “taşra”da taş gibi her gece bin kerre bekâr
Şu oksuz sadak mıdır son sadakan fakire
Bu yay ile kemanı kanatır Bestenigâr
Ben kimim kollarını açtığın sevgili kim
Sen ki Yahya ve Behçet Kemallerin gözdesi
Ben gönlünde çölleri uyutan bağrı yanık
Bir gözüm seni uyur “Mehtaplı Geceler”de
Bir gözüm “Kalamış”ta sabaha dek uyanık
Moda meltemi eteğin günü içerken sularda
Göğsünde bir Caddebostan saçında bir Fenerbahçe
Akrep sokarken akşamı saatinin minesinde
Yelkovan bakışlarına içirdiğin sonbaharda
Bekledin mi bir kez beni Kadıköy İskelesi’nde
Ne başım gül sinende uyandım bir sabaha
Ne içtim “ab-ı hayat”ı dudağından yudum-yudum. 
Bir kez oh demek hayali değer miydi bunca ah’a
Hep seni düşlerde görmek umuduyla uyudum



Sn. İsmail Müftüoğlu’na…
Takdir-i Huda’dır bu nehri nâra döndürür
Dilerse bal şerbetin zehr-i mâra döndürür…
Gezmesin sıhhatine kibredip de pehlivan
Eser nesîm-i emrâz bir bîmara döndürür…
Mazlum âhı üstüne temel tutmaz saltanat
Kahhar ol kahkahayı âh u zâra döndürür… 
Kalbi kırık mazlumun paslı kör bıçağını
Emr-i Şedidü’l-İkab Zülfikâr’a döndürür…
Su demez Hak aşkına ta gönülden hu diyen
Seng-i sahrayı Mevlâ bir pınara döndürür…
Mahzun olur mu gönlü Rabbine meyledenin? 
Bedbahtı bir tecelli bahtiyâra döndürür…
Sûretin camda görüp öğünmesin nevcivân
Bir anlık bâd-ı belâ ihtiyâra döndürür…
Mâşukun cemaline aşk ile bakan gözler
Zıll-ı müjgânı bile zülf-ü yâra döndürür…
Andelib-i aşkı sal bağ-ı viran üstüne
Ol nağme-saz hazanı nevbahara döndürür…
Aç bağrını Rabbinin rahmetine Sâdiyâ
Katre-i bâranı Hak kehribâra döndürür…



Gerçekti düş değildi
Olmadı ömrümce hiç düşüncem düş düşkünü
Düş olsa düşünmezdim atladığım eşiği
Düş olsaydı ne diye bir yay gibi eğildi
Tipsiz cezaevimde dünyayı görüş günü
Düş değildi bu kimya ve simya bileşiği
Böyle bir düş gecesi ve böyle bir düş günü
O öncesiz zamanla son mekân bileşiği
Gerçekti düş değildi
Böyle düş düşte bile hiç görülmüş değildi
Geceydi
Göğsündeydim göğe yan yatmış denizlerin
Gördüm ki ana kumsallar
Birer midye kabuğunda kum sallar
Bir masalı sallıyordu o ilk kez duyduğum ninni
Uykuyu uyutmak için
Bir kum fırtınasıydı sularda ayak izlerin
Son kuşkuyu yutmak için
Serpiverdim avuç-avuç gözlerimi denize
İnip de toplasın diye yıldızlar
Birden
Son gözümün suya daldığı yerden
Bir elin çıktı önce
Ama bir yüzün çıkmadı sonra
Topladı denizkızları sulardaki gözlerimi
Ve gözlerime üşüşen zavallı yıldızları
Karaya kesti her yer zil-kara
Yordam kara/ yol kara/ menzil kara
Salıverdim dilimde tutuklu sözlerimi
Pul edinsinler diye yosma denizkızları
Gerçekti düş değildi
Bir göz verdin bana ödünç
Astım gönlümdeki gün fanusuna
Saldım sonsuzluğun okyanusuna
Biliyorum sendin
Aydınlığımı sonsuz aydınlığıyla kesendin
Ve karartan cümle ışıklarımı
Toprak su ışık rüzgâr umut sevinç ve hüzün
Düş değildi gerçekti / ama düşten de güzeldi
Gönlümün aynasına yansıttığın yüzün
Buldurandın izsiz / gösterendin gözsüz
Öldürendin özsüz / söyletendin sözsüz
O sonsuzluk sahilinde sürekli esendin
Düş değildi gerçekti en güzel düş tadında 
Dün gece o gökyüzü baştanbaşa sendin



Tükeniş türküsünde hep var oluş sesleri
Nerde ol tutiler ki/ susturulmuş sesleri…

Bulut saçı değmemiş o yoksul yamaçlardan
Yalın düşler devşirdim öksüz uykularıma
Ne güneşler sıvadım gönlüne gözlerimin
Kayan yıldız ardında kalan ışık uğruna
Dolandıkça dışıma bir sargı gibi içim
Sızlıyor gecelerin bağrıma batan yeri
Deniz aşkımca ulu dağlar gönlümce derin
Zonkluyor boyutların nabzımda atan yeri
Beklerim sahilinde uykusuz gecelerin
Bir türlü ağarmadı ruhumdaki tanyeri
Belli ki bu şarkıda çok kullandık “es”leri
Yoruldu hançerede günün yokuş sesleri…

Kırıp da sessizliğin paslı prangasını
Yılkı atları gibi salıverdim sesleri
Nicedir unutulmuş bir kılıç gibi kında
Paslanmış sevdaların ebruli nefesleri
Cam kırıkları gibi ayağımın altında
Yollara avuç-avuç serptiğim kuş sesleri…





Önce bir yılan gözü girer görüntüye
Sonra bir geyik boynuzu yakın plân 
Taş plâklardan süzülmüş eski bir çiftetelliden
Çifte su verilmiş kılıcın menevişine
Tırmanır yeşil gözlü zehirli sarmaşıklar
Işığı arkadan vermek zor
Alnında ergenlik sivilcesiyle bir dinozor
Ayaklarında kuş sesinden çarıklar
Selâmlar bir yokuşu sivilce 
Dinozorun amorsundan Anamur yolları
Yolun iki yakasında katmerli zakkumlar
Üfler soğutmak için bir martı sıcak suları
Kanatlarında kurumuş denizden kalan kumlar
Değişik bir açıdan neftî nal sesleri
Abanır ensesine alnından vurulmuş gülün
Bir akrep iğnelenir açık yerine tülün
Sağdan girer görüntüye İsa’nın havarîsi
Sakalında “Mâide”den kalma son kırıntılar
Veraset ilâmı sol elinde
Son toprak ağasının susamış su vârisi
Saba Melikesi’ni ortadan ikiye biçer
Bir midye kabuğuyla çizerek bir varisi
Yıllanmış baldıranı üç yutkunuşta içer
Belkıs’ın ağdalanmış bıldırcın baldırından
Belkıs baygın/ ayakta ağanın su vârisi
Arkasından sürüyle serçe yürürken yaya
Çok uzaklardan geçer Babil’in süvarisi
İç/Gece
Sahne sekiz / zamanda esrik bir an
Belkıs yerde / yer gökte / sekizinci figüran
Görüntüye gelmeyen Babil’in bahçeleri
Dış/Gündüz/Sahne Dokuz
Slow-zoomla Ferâmuz’un faresi
Doksan dokuz bölümlük dizinin son karesi
Bu karede de “yok”uz 





Göğsünüzün örsünde nal dövüyorken gece,
Duyarsanız apansız bir kısrak kişnemesi; 
Bir yele özlemiyle terli avuçlarınız
Karanlığın saçını okşuyorsa gizlice
Ve diken-diken ise bilcümle uçlarınız; 
Duyduğunuz bu çağrı, sevdanın doru sesi...
Bir dağ dikeliyorsa eğik duruşunuzdan,
Çatlamak üzereyken kalbinizin kafesi; 
İçinizdeki ırmak yokuşa akıyorsa,
Terliyorsa sesiniz yürek vuruşunuzdan
Ve bir kurt gözünüzden kırlara bakıyorsa; 
Duyduğunuz bu çağrı, sevdanın doru sesi...

İçtiyseniz yatmadan bir dolunay dolusu
Yıldızı yudum-yudum gecenin çeşmesinden; 
Örttüyse üstünüzü bir bulut inlemesi,
Elinizin altında ateşe döndüyse su
Ve bir ses içinizde ürküyorsa sesinden; 
Duyduğunuz bu çağrı, sevdanın doru sesi...
Sıklaşırken yaşanan zamanda an dokusu,
Açılıp omuzdaki ömrün özge heybesi; 
Yorgun seneleriniz bir anı paylaşırsa,
Bir teni giyinirse terli sağrı kokusu
Ve suskun aygırınız apansız taylaşırsa; 
Duyduğunuz bu çağrı, sevdanın doru sesi...



Ne güzel ölmüştük son kez
Dantellerken sahilimizi o sevda fiyordu
Kıskanmıştı bu ölümü nice ölümsüzler
Bu ölüm öncekilere hiç benzemiyordu
Ne güzel ölmüştük son kez
Yeryüzündeki açlığa gökler geğirirken
Ne kirkitler vurmuştuk umutsuzluk kilimine
Her yıldız bir umudun ipini eğirirken
Ne güzel ölmüştük son kez
Gönlümüzün göğsünde Hüma Kuşu teleği
Duyulmamış bir ninniydi kulağımızda zaman
Yelpazelerken ruhumuzu ölüm meleği
Ne güzel ölmüştük son kez
Söndürüp gökteki o son kandili
Nasıl da sevmiştik yatırıp dizimize
İpek saçlı kelebek kanatlı Azrail’i
İstersen bu ölümle kapatalım zamanı
Sen ve ben bir olalım yerle gök olsun iki
Bir türlü anlamadık yaşamak neydi dersin
Ölmekten yaşamaya zaman bulamadık ki




Bir-bir uzaklaşmakta konaklanacak hanlar
Yolcular yoruldukça, yollara kar yağıyor
Heybedeki azığı kim düşünür kim anlar
Eller nasırlandıkça, kollara kar yağıyor
Nerde o doludizgin gem azıda heyecan
Dev bedene yük oldu o kuş tüyü gibi can
Ne kırk yılın hatırı ne sunulan bir fincan
Bize doğru uzanan ellere kar yağıyor
Hayal değirmeninde öğüttük öğütleri
Öldürdük içimizde dağ gibi yiğitleri
Bu serseri sokakta kanıksadık “git”leri
Bin ümitle beklenen “gel”lere kar yağıyor
Gönlüme gergef olan yâr hayali nerede
Gözlerimin izleri tül oldu pencerede
Düğümlendi türküler paslanan hançerede
Düştü mızrap sustu saz tellere kar yağıyor
Gönlümden elvan-elvan nice hazlar geçiyor
Sevda sultanlığında imtiyazlar geçiyor
Nice bâkire bahar ne dul yazlar geçiyor
Her mevsimde açtığım dallara kar yağıyor
 



Kişneyince küheylân ansızın koptu yular			
Gönlümün heybesinde bir moloz taş gibiyim
Bir-bir kuleleştikçe önümdeki kuyular
Yetmiyor bu yığını anlamaya duyular
Beynimin tandırında güveçtir kafatasım
Ben bu kafatasında kaynayan aş gibiyim
Çengi gönül elinden şenliğe döndü yasım
Şehlâ göz üzerinde rastıklı kaş gibiyim
Yırtılınca çıplaklık denen yalın libasım
Bir sinek kanadını bine böldü makasım
Yokluğun boyasına daldırıp kirpiğini
Havaya yel nakşeden deli nakkaş gibiyim
Çölde çakırdikene sıvadım gözlerimi
Kurularla yanacak kurumaz yaş gibiyim
Hangi Aslı’nın saçı süpürür közlerimi
Bunca üvey içinden kim seçer özlerimi
Ruhum bir baykuş gibi cesedime tünemiş
Dört cephede amaçsız süren savaş gibiyim
Utkulara uzanan cümle yolları yemiş
Ayağını kemiren bir kesik baş gibiyim



Bilemez kimse benim gece yangınlarımı
Ben bilirim vuslata yakın iken bu kadar
Düğümledim dünlere umut yarınlarımı
Muhtacım bugün sana ekmek kadar su kadar
Ben bilirim ne kadar yandığımı her gece
Benim kadar o alev geceleri kim bilir
Kim bilir hangi dilde çözülür o bilmece
Bencileyin o dilsiz heceleri kim bilir

Silemez kimse benim bahtımdaki karayı
Ben silerim, gözyaşım gönlümdeki su kadar
Ne olur ey sevgili açma artık arayı
Kahrediyor hasretin vuslat korkusu kadar
Sanırsın ki sendedir yaranın en derini
Kavrulur bu ateşle niceleri kim bilir
Kim bilir kim dolaşır aşkın enginlerini
Gönülde vuslat denen yüceleri kim bilir




(Hasta bir çocuğun başucunda…) 
Yaşlarda mı eridiler
Gözlerine dolan kuşlar
Uçtular mı birer-birer
Avucunda solan kuşlar
Sen ki ey İlâhî beste
Bir sen mi kaldın kafeste
Gittiler mi her nefeste 
Yüreğini bulan kuşlar
Daha bitmedi ki savaş
Neden solukların yavaş
Nerde senin ile sırdaş
Ve arkadaş olan kuşlar
Bakma öyle güzel peri
Korkma dönemezler geri
Gözlerinden ümitleri
Pençe-pençe yolan kuşlar
N’olur bir kez gülsün yüzün
Yakışmıyor sana hüzün
Çekirge olurlar güzün
Baharları çalan kuşlar
Kalbimde yuva oymuşum
Seni oraya koymuşum
Sen burda kal gerçek kuşum
Uçup gitsin yalan kuşlar



Yaz çoktan geçti
Gayrı yaprakların rengi renk değil
Geçmiş bahar düşlerinin su yürüyor soymuklarına
Kuş seslerindeki âhenk o eski âhenk değil
Yaz çoktan geçti
Güneşin ayarına denizler mihenk değil
Diz vuruyor sahile dalgalar bir oyunda
Horon değil halay değil “raks-ı frenk” değil
Yaz çoktan geçti
Tükeniş ovasındaki didişme bir cenk değil
Bir yanda yorgun arı bir yanda azgın akrep
Beklentiler belirsiz ve silahlar denk değil
Yaz çoktan geçti,
Baygın göz salkımlarıdır sarkan pencerelerden
Umutlardan örülü hevenk değil
Nereye gidiyor bu çiçekler salkım-saçak
Duygu demeti değil sevgiliye sunulan
Göndereni belirsiz bir garip çelenk değil
Güneşin benzi solgun suların aynasında
Gayrı yaprakların rengi renk değil



Bedevî âminlerim boyar dilimi bazen,
Elimin ayasında duâm Acem kınası…
Dönüyor burgu gibi içimde bir semâzen,
Aklımın saçağında son beyin fırtınası…
Kafasız enselerde kıllanıyor bakışım,
Lime-lime şahâdet parmağımın etleri…
Gitgide silinmekte gönlümdeki nakışım,
Üfledikçe yüzüme efendi hazretleri…
Damlıyor doksan dokuz gözüm bir tesbih gibi,
Acem-aşirân rengi bir püskülün ucundan…
Düşüyor bir denize delik ibriğin dibi; 
Sızınca nar pekmezi nargile marpucundan…
Ruhumun zindanında kararmakta aklarım,
Nefse eğilişime “eyvah” diyemiyorum.
O kadar el ve etek öptü ki dudaklarım; 
Kirlenen bu ağızla “Allah” diyemiyorum…
Şaşırdım, çağrıların hangisi Muhammedî? 
Bir nidâ duyuyorum ötenin ötesinden…
Ezelin gergefinde hangi nakış ebedî? 
Yârab! Bir çağrı gönder sevgilinin sesinden…
Aç “yol”unu; ne “tarîk”, ne de “râh” istiyorum.
Açayım yüreğimi sana, “Bismillah” diye…
Senden özge ne sultan, ne de şâh istiyorum; 
Son nefeste son sözüm sen ol; “Yâ Allah! ” diye…



Tutuşur bir damla su gamzesinde gecenin
Solar ayaydınlığı gecede gün tükenir
Bir gölgenin rahminde uyanır gölge cenin
Bir günün eteğinde binlerce dün tükenir
Durgun suyun alnını yaladıkça yalnızlık
Yazılmamış mektuplar ulaşır adresine
Susamış testilerin dudağındaki ıslık
Son sözü sıkıştırır sessizliğin sesine
Bir köy akşamı gibi damlayınca ansızın
Son özlemin eğilip içtiğin durgun suya
Düşünce hançerinden ödünç aldığın sızın
Beyninin burgacında yenik düşer uykuya
Çölleri tespihinin püskülüne koklatır
Bir bulut gölgesini namazgâh eden ermiş
Bilgeler bilgisini belgelere yoklatır
Akıl yöntem ararken yazgı uğrun gülermiş



Güneş bir mızrağın ucundaydı batı ufkunda
Ufuksuz dağların eteğindeydi geceler
Çok uzak bir çölde kum içiyordu bir yılan
Çok uzak bir sahilde şimşek çakıyordu
Bir adam oturmuş suya bakıyordu
Mızrap hep aynı tele vuruyordu aynı türküde
Türküsüz dudaklarda pıtraklaşıyordu bozkır
Al türküler kanatlarındaydı allı turnaların
Bir gölge gölgesinde gölgeleri yıkıyordu
Bir adam oturmuş suya bakıyordu

Kalem kırılmak üzereydi o son yazıda
Yazısız kitapları okurken kitapsızlar
Çok susmuştu saçaktaki son serçe
Çok susamış bir şarkıyı şakıyordu
Bir adam oturmuş suya bakıyordu
Su akıp gidiyordu gözlerinin önünden
Önünden kervan geçmeyen handa sayrıydı akıl
Çok beklemişti özüne öncü olacak başı
Her düşünce çıngısı bir düşü yakıyordu
Bir adam oturmuş suya bakıyordu
Karanlık çemkiriyordu suyun öte yakasında
Yakası yırtılmamış yakamoz yoktu suda
Çok derinlerde bir cadı bir ateşin başında
Çok başlı bir yılana günleri takıyordu
Bir adam oturmuş suya bakıyordu
Ve yanıyordu son mızrak akşamın son ateşinde
Ateşine can adanan kara külhanlar aşkına
Sular susamışlardı bir adam gölgesine
Oysa adamın gölgesi gönlüne akıyordu
Bir adam oturmuş suya bakıyordu




Süt mavisi bir rüzgârdır akşam
Benzi soluk sahillerin susuzluğundan esen
Sen yoksun sesim yok ne dünde ne yarında
Kar ayazında moraran umudun ayaklarında
Birer diken gibiyiz bu sahilde ben ve sen
Gel artık son güreşte yenik düştüm sabrıma
Süzül dolunay gibi gecenin indiği yerden
Zamanı sokmuş akrep yel kovuyor yelkovan
Bal üretmez arılarla uğuldamakta kovan
Uçup gitti kelebekler çiçeksiz bahçelerden
Gel artık o son ninniyle tara perçemini aşkın
Dursun artık gece gündüz salladığın şu boş beşik
Dök zülfünü onulmaza dertlerimi ondur
Kor dudağınla kalbime bir öpücük kondur
Ört kapıyı daha fazla aşınmasın eşik
Gel artık uğrun-uğrun gülümseyip durma
Cilveli cemren ile beni kışımdan çıkar
Yıllardır çalmasını umduğun saat için
Nicedir beklediğin o çılgın vuslat için
Gir içime mızrak gibi beni dışımdan çıkar
Gel artık bu sahilde sonsuzluğa susadım
Ey sayısız gemilerin değişmeyen yelkeni
Çok türküler eskittik bülbüllerin sesinde
Nedir bekleyen bizi eşiğin ötesinde
Nereye gideceksek gel artık götür beni
Gel artık can aşkıma bunca susamışken
Ömür haclegâhımda hâlâ o ilk ihtişam
Zamanın zemzeminde yıkandım durulandım
Hasretin havlusuyla silindim kurulandım
Sahilimde süt mavisi bir rüzgârdır akşam



Bir hara ki, orada katırla at eşlenir; 
Orda yıldırımların fitili ateşlenir...
* 
Aykırı eserse yel karışır sapla saman
Karınca yollarında ateşten barikatlar
Köhne bir han gibiyse Samanyolu’nda zaman
Kişnemez süvarisi olmayan arık atlar
    Ne zaman ki o atlar ya ölür ya taylaşır
    Önlerinde tüm dikey engeller yataylaşır
Menzile erdirir mi akılsız aşksız ruhu
Tarîki bir sarığa düğümlü tarikatlar
Daha ne kadar taşır sırtındaki güruhu
Yuları demir âsâ nalları çarık atlar
    Bir yol ki üzülenler bağlana üzen gide
    Kantarma türküleri tutuşur üzengide
Bir yer ki deli bilge/ kıptî padişâhlana
Özene aygırlığa iğdiş ve buruk atlar
Kırıla gem azıda bir kırbaçla şahlana
Bileği prangalı toynağı yarık atlar
    Alnında güneşlerle günü bekleyen atlar
    Zamanın yay burcundan yaylanır güne atlar



İçimi almıyor dışımın kabı
Sustu ilk çığlığım son emelimde
Hangi sesi arar ölüm mızrabı
İkide bir kopan nevâ telimde? ..
Bir papatya gibi açar elimde
Ecel şerbetine bandığım bıçak
Her gece koynuma bir ölüm girer
Deniz tenli/ alev saçlı/ sımsıcak...
Binlerce örümcek bir sevda örer
Boyutsuz bir beden ne kol ne bacak
Kelebekler düşten bir perde gerer
Ey ruh bu kuytuda kim saklanacak? ..
Ben ki her gece bu haclegâhımda,
Şerbet gibi içeceksem ölümü
Bin vuslat yanarken tek bir âhımda
Sorma bana gönül sağ mı ölü mü? ..
Gökler asılıyken yerin ucunda
Kan tomurcuklanır terin ucunda
İçerim kan ağlar kan içer beni
Hançer kında durur kın biçer beni
Her yenilgim bir zaferin ucunda
Gün çıngısı gibi tekrar doğarım
Şimşek gibi bir hançerin ucunda...
 
 




Açıkta demirlemiş gemilerden
Islak martı çığlıkları taşınır rıhtımlara
Gün vurmaya görsün denizin ensesine
Bacaklarını uzatıp oturur kumsalda
İhtiyar bir denizanası 
Siya-siya bir türkü sallanır sarhoş sandalda
Öykünüp yorgun bir yengeç sesine
Hangi sedef takunyanın parçası
Yüzükoyun düşmüş midye kabuğu
Diye sorulmaz
Denizin aynasında silik bir çehredir buğu
Kim bilir nice türküler silinip unutuldu
Şu oynak sandalın bordasında
Belli ki çok uzaklardasın çok
Kumsalda yok ayak izlerin
Esen yelden haberini sorarım
Bir daha yükleme martı kanatlarına
Dalgalar ıslatır selamlarını



Ödünç özgürlüğümü ürkütüp de geceden
Ödlek özlemlerime son darbeyi vurdu gün
Kadife umutlardan ibrişim düşünceden
Fiyort sevdalarıma dantelalar ördüğün
Dolunaylı geceler şimdi çok uzaklarda
Kaybolan bir kuzudur adresimiz dağlarda
Dikenlere serilmiş bir ipektir düşlerim
Bulutlar gözlerimin pınarında ağlar da
Yosun tutmuş taşlara yapışır gülüşlerim
Aşkımız bir damla su devlerin avucunda
Bir tutam ışık biter bir dikenin ucunda
Bilenir acılarım içimde bıçak-bıçak
Aşkın küheylanını deli gibi yordun da
Yelesi saçlarınca dağıldı salkım saçak
Durgun sular gibiyiz sevdanın fiyordunda



Gıcırdak kapısında düşlerimin
Çıngırdardı hep o özge çıngırdak:
Dandini dandini dastana! ..
Bir kuyu ki, indikçe in,
Bir yol ki, menzili mülkümden ırak; 
Derdimi anlasana…
Yatardı aklım şiltesine en dalgalı masalın
Uzanıvermiş gibi üzerine bir salın.
Saldı, sallanırdı; 
Sularda kör balıklar allanır pullanırdı,
Her masala bir mesel yollanırdı.
Uzun olsa da kıssa diyorlardı mesele,
Pestil diye krala sunulurken kösele…
Kıssa, hisse, Ese, Köse,..
Hesapsız havanlarda ezilirdi hendese; 
Tarlalardan balıklar toplanıp sele-sele
Toprağa dişi çıkmamış düşlerim ekilirdi…
Gözü keşiş karısının gözünde,
Başı Aslı’nın dizinde; 
Kerem’in teker-teker dişleri çekilirdi,
Duyardım acısını ta ciğerimde…
Sonra bir Zühre açardı
En Tâhir gecelerde olmadık bir yerimde.
Gözlerim ışıktan iki anahtar; 
Gece zindan, Yusuf yorgun, vakit dar…
Giyindiğim korkular bir dehliz kadar dardı,
Züleyha’nın soğuk eli derimde
Bir solucan gibi hep bıcırdardı…
Diz çökerdi önümde bir kara dev,
Bir avucunda gözlerim, bir avucunda Kafdağı; 
Kaçardım danaların girmediği bostana…
Çıngırdardı ardımdan korkunun çıngırağı:
Dandini! .. Dandini! .. Dandini! ..
Sonrası dastana…
İğneye tırmanıp yıldız toplardım
O elimin ermediği göklerden,
Düşlerimin yarattığı destana…
Kırk deve yüküyle gelmekte sesim
Ayağımın değmediği o yerden
Kervan uğramayan bu bedestâna…



Baştan bütün filmleri
Ve bütün romanları
Unutturacak gibiydi,
Birden alışkanlık oldu.
Şurada oturur
Bir şeyler konuşurduk
Gelecek günler üstüne
Derken alışkanlık oldu
Alışkanlık oldu senin birden
Gül yaprakları gibi invermen
Erguvanlı yokuşu.
En uyumsuz şeydi belki
Birden alışkanlık oldu
Saatler boyu yorulmadan
İkimizi öre öre
Duya duya özlemi koyu koyu
Dünyanın iki ayrı yüzünde
Aynı şey gibi olmak
Birden alışkanlık oldu..



Sus! ..
Dizilsin can ipine dertlerin düğüm düğüm,
Bakışım anan gibi kucaklasa da seni,
Sen değilsin gördüğüm.
Sende gördükçe beni; 
Çözülür düş yumağı, sökülür tüm ördüğüm.
Sus, sabrın tezgâhında çözülür her kördüğüm…
Sus! ..
Kunduranın sesi öpsün kaldırımlarda 
Yorgun yıldırımları alnının ortasından…
Unutma ki dününde solan gonca güllerin,
Eğilmiş su içiyor günün bakır tasından.
Ve bil ki, zaman denen şu azgın çağlayanda
Suskundur “an”ın sesi.
Öpsün yıldırımları sus,
Kunduranın sesi…
Sus! ..
Kunduranın sesi kuru bir yağmur gibi
Çözsün prangasından çöllerin çığlığını…
Dağlar ne kadar deli olsa da anlayamaz
Derinlikleri saran suların sığlığını…
Şiir şelalesine ermedi haykırışı; 
Suskundu Ran’ın sesi.
Öpsün yıldırımları sus,
Kunduranın sesi…
Sus! ..
Kunduranın sesi kursun zembereğini
Zemheri zamanlarda sıcacık saatlerin…
İnan ki, ufuklara umutla baktığın an,
Gözlerin görmediğin denizlerden de derin.
Uyut öfkelerini sabrın sıcaklığında,
Unutma, koptuğu an başka bir ses duyulmaz; 
Zamanı geldiğinde Sûr’udur İsrafil’in
Suskun duranın sesi! ..
Öpsün yıldırımları sus,
Kunduranın sesi…



Şimdi yorumundasın
Yordamsız uykulardan arta kalan bir düşün
Bir düşün
Tırnaksız izdüşümünde uçurum
Uçuk zamanlara kaşındıkça düş
Düş ki düşünesin
Uçmaz uçurum
Uç dallarından uçmağa masmavi
Bir bulut gibi çözer saçlarını
Üç boyutlu bir düşün
Şimdi yatağındasın
Yaralı bir düşün
Nal dövüyor nabzında kanatlı kan atları
Düşüyor bir yara gibi bağrına uçurumun
Zonkluyor kanatları
Kan kişniyor düşünce
Zamanın öksesinde alaca bir düşünce
Kan emiyor dilinden 
Delice bir düşün
Şimdi ayrımındasın 
Bitirilmiş yolların ey bitirim
Çift toynaklı atların gem geverek çizdiği
Yelesiz bir yol çatı
Kuzey güney doğu batı
Her yön bir ok
Yaylan
Çemberinde gül oya düşlerle
Aklın alabildiğince oyalan
Sonra çıkar gözlerini ıraksak gözlüğünden
Gönlünün o kadife kesesine koy
Soy çıplak bakışınla yasak bir meyve gibi
Bin şehvetle kıvranan aşüfte dünyayı
Her ok bir yön
Bakma bön bön
Otur güneşin üstüne dönebildiğince dön
Tırnaksız izdüşümüyle uçurum
Varsın kaşıyadursun çift toynaklı atları
Bir düşün iyi düşün
Sesini duyamazsın dişi çıkmamış düşün
Çak taşını kıvılcım kavında açsın çiçek
Ta tutuşuncaya dek
Alnında taşıyıp da bir türlü görmediğin
Gün kanatlı kelebek



Yine yorgun yeşili örüyor parmakların
Sıyrılıp beyazından bayatlamış kışların
Kim bilir kaç yıl sonra gelecek ilkyaz için
Yine kızgın yeşili ateşliyor ellerin
En tiz perdelerinde el değmemiş tellerin
Kim bilir kaç senedir susturulmuş saz için
Yine azgın yeşili kanatıyor dişlerin
Dişi kahkahasında ezelî iğdişlerin
Kim bilir kaç çokluğu çınlatacak az için
Yine süzgün yeşili emiyor gözbebeğin
Gözlerinden anasız doğacak bir bebeğin
Kim bilir hangi çölde donacak ayaz için
Yine bezgin yeşile titriyor dudakların
Kurudukça şebnemler üstünde yaprakların
Kim bilir kaç seherde nemlenen niyaz için
Yine yeşil bir türkü açıyor tomurcuğun
Yüzlerinde doğmamış yüzbinlerce çocuğun
Kim bilir kaç yeşili solduran beyaz için



Uyumak istiyorum.
İyi gecelerden geçerek Samanyolu’nda
Bir küheylân türküsünün terkisinde 
Sürüngen susuzluğuyla gittikçe eriyerek
Donmuş bir gün damlasınca
Düşüp bir yıldızın gözbebeğine
Cümle ninnilerden uzak masallardan arınık
Uyumak istiyorum…
Uyumak istiyorum.
Git dünya kendini başkasına sevdir
Ölü serçe tüylerini okşayan elim epridi
Kırk düğümlü türkülerin o pörsümüş ipliğine
Geçirecek avuç-avuç gözlerim yok ki artık
Tırmaladı içimi içimdeki pamuk kedi
Ne boncuk istiyorum ne yumak istiyorum
Yatay bir yağmurun uzanıp kor yatağına
Uyumak istiyorum…
Uyumak istiyorum.
Mavi kuş seslerini bohçaladığım çıkın
Ak başımın altında zonklayan bir taş gibi
Bütün şiirlerimi sana bırakıyorum
Öfkenin ateşine atarak yakman için
Ateş söndüremedi içimdeki ateşi
Suyu dök ver testiyi ben toprak istiyorum
İyi geceler ey zaman
Ne kara istiyorum ne de ak istiyorum
Ne üstüme örtecek bir kelebek kanadı 
Ne altıma serecek bir yaprak istiyorum
Yağmurun söndürdüğü ateşin buğusunda
Toprak kokusu gibi uyumak istiyorum…



Bu akşam yine sensiz Boğaz’ın aynasında
Sönüp giden bir günün o solgun çehresi var
Güneşin tunç tasında
Islanan altın sular
Bir anın ortasında
Ayrılacak birazdan mor ile laciverde
İlk yıldız çırpınırken akşamın oltasında
Uyanacak yıldızlar uykusuz tepelerde
Dalacak hülyalara Boğaz gittikçe derin
Suların çehresinde/ yine safran bir hüzün
Tedirgin gölgelerin
Tuvalindeyse yüzün
Budur resmi kaderin
Gün nabzımda zonkluyor belli ki zaman darda
Bizden sonra sevdamız her akşam serin-serin
Esecek bu hasretle tutuşan Üsküdar’da
Mor sulara serpilen pembe kuş seslerini
Erguvan kirpiğiyle süpürecek Üsküdar
Denizin en derini
Senin gözlerin kadar
Gönlümdeki yerini
Kapattım bir örümcek ağınca ince-ince
Nemrud’un ateşidir âhımın en serini
Üsküdar sahilinden el-etek çekilince
Sen yoksun ısıtmıyor hazanımdaki güneş
Sen yoksun ayrımı yok gündüz ile gecenin
Ey kanımdaki güneş
Sen ey doğmayan cenin
Ve canımdaki güneş
Bedbaht ettik seninle bahtiyar akşamları
Bir yüzündür şu gönül zindanımdaki güneş
Bir hüzündür içimde Üsküdar akşamları




Akşamın sularında ıslanan saçlarını 
Yıldız yağmurlarında kuruturken gökyüzü
Açılır birer-birer mahmur mağaralarda
Gecenin o kapkara gözleri yarasalar
Serçeler saçaklarda titreşip donar mıydı
O tüysüz kör kediler tüylü türkülerinden
Kelebek kanatları işleyebilselerdi
Mağara mermerine yıldızların tığıyla
Gün telinde memeli bir türküdür her gece 
Gündüzü gece sanan yaramaz yarasalar
Kararırken sularda akşamın alacası
Sırnaşır kamışlara alaturka caz sesi
Mehtabı öpmeseydi o sabah yaz güneşi
Koşmazdı sahillere martılar yalınayak
Göksüz mağaralarda yamçılı yarasalar
Öksüz kayalıklarda yamalı birer yaprak
Gece gardiyanları kamçılı yarasalar
Kollarken karanlığı kumsala kar yağıyor
Martılar sırılsıklam martılar yalınayak




Yazı bitti
Son kalemin ucundan damlayan kandı nokta
Virgül çığlıklarıyla yırtıldı bikri bedestenin
Mevsim arastasında sadece kış var
Yaz bitti
Bitti yaz sonuna bitmeyen yazıların
Çilingir sofrasını çoktan topladı sonbahar
Boşalttı yolları atlısı-yayası mitlerin
Gölgeleri gittikçe uzamakta
Sfenkslerin ensesine binmiş piramitlerin

Yazı bitti
Kırılan son tablette kuruyan güldü nokta
O son kahkahasıydı kara ağızlı kuyunun
Karardı son tomurcuk kuru dalında
Yaz bitti
Nasırlandıkça gözler kirpiklendi el ayası
Son türküsünü içti bu sabah bülbül
Son kurşununu yedi bu akşam onulmaz yara

Yazı bitti
Tuvallerde tamamlanmamış resim var
Yaz bitti yazının bittiği yerde
Tırmanmakta dağlara kış
Kararıyor sulara düşen akça yıldızlar						
Alkış - alkış
Mehtap göz kırpmıyor yakamozlara
Aşk da kalmadı âlemde
Senin bana yakınlığın ne ki
Benim bana vuslatım bir gün batımı ötemde
Kalemim kör fırçam sağır ama
Tuvalimde bitmiş bir resim var
Yeni bir türkü isteme benden
Nicedir dilimde tutukladığım
Bir kuş ötümü sesim var
Ne sabahlar tükettim gün ermeden akşama
Nice yay parçaladım temreni paslı okta
Yaz bitti/ yazı bitti
Son kalemin ucundan damlayan kandı nokta









İçimden geçiyorum,
Bir trenin tünelini yudumladığı gibi…
Bir yanımda yükselen benlik dağları,
Bir yanımda uğultusu umut uçurumunun…
Aşıyorum yaşanmamış çağları,
Mahkûmun avluyu adımladığı gibi…
Yüküm hasret, vagonlarım pişmanlık,
Boğduğum öfkemdir bir zifir gibi
Boğum-boğum savurduğum dumanlar…
Buğulu camlarımda terleyen sevdaları,
Kim düşünür, kim yorumlar, kim anlar? 
Şimdiden yansımış gönül aynama
Tünelin çıkışında beni bekleyen resim…
Ağıtları dudaklarında donmuş çocukların
Apansız yırtılan çığlıklarıdır sesim…
İçimden geçiyorum,
Bir atın bozkırı dörtnala geçtiği gibi…
Her çalının dalında bir yüreğim asılı,
Her dikenin ucunda bir aşkım kan çiçeği…
Heybemin bir gözünde yalana yeminlerim,
Bir gözünde kaş yok…
Nalımın dokunduğu bunca taş arasında,
Bir kıvılcım sıçratacak taş yok…
Coşturduğum ırmağın ezelden kördür gözü,
Koştuğum dağlar ufuksuz, düştüğüm toprak sağır,
Ezeli eyerimden hatıra kalan sızı,
Tutuşur her nefeste böğrümde mahmuz izi,
Yediveren kan gülüdür sırtımda açan yağır…
Bir gözümde yedi derya, bir gözümde karalar,
Alın yazımı rüzgâr kuyruğumla karalar…
Yelemden esen yeller yokluğa özge yorum; 
Bozkırın ortasında hasreti kişniyorum…
İçimden geçiyorum,
Leyla’nın saçlarında taranan sevda gibi…
Bir elimde susuzluk, bir elimde sonsuzluk,
Büyütür gözbebeğim her kumu bir dağ gibi…
Sürülür gözlerime dualar kuş teleğince,
Her kum gönül çölümde kaybolan Mecnun olur,
Her kum yürek parçalar içimde Leyla diye…
Tutuşur bir ahımın alevinde bin Aslı,
Bir gözümde ateş, bir gözümde kül…
Ürker ötüşünden muhabbet kuşlarının
Sevda pınarından su içen gönül…
Sen ey gönül sazım, bir inle hele; 
Her parmağım ateşten bir mızraptır
İçimde gerilen ibrişim tele…
Nihavent taksime nihayet verir,
Sevda perdesinde mahzun bir Eviç,
Varlığım özge bir varlıkta erir; 
Bir elimde yokluk, bir elimde hiç…
İçimden geçiyorum,
Musa denizinden bir yunus geçer gibi…
Bir yanımda su, bir yanımda su; 
Önümde ve arkamda suların uğultusu…
Bir damlacık suda bin “arz-ı mev’ud”
Arz eder ahvalimi bir istidâ gibi,
Sıyrılır kozasından bir ışık bulut-bulut; 
Musa’nın titrediği o ulu nidâ gibi…
Bir dilimde Tur-i Sina’nın sesi,
Bir dilimde Fir’avn’ın geçersiz tövbesi…
Alnımda şimşek gibi denizi yaran âsâ,
Kıvrılırken engerek uykusuna gözümde; 
Belki de bin-bir çiçek açacaktı sözümde,
Dilim bir alev gibi yalanı yalamasa…
İçimden geçiyorum,
Bir ceylan yavrusunun avcıdan kaçtığı gibi…
Bir gözümde ölüm, bir gözümde hayat,
Kulağımda hedefsiz okların kor nefesi…
Açardı yüreğimde aşk gülü asra inat,
Ananın yavrusuna bağrını açtığı gibi…
Topuğumda kanayan çaresizliğin sesi
Dilimde diken olup batar mıydı elime,
Durmasaydı sularda ışığın titremesi? 
Ya açaydı dilimde o aşk denen kelime,
Sonsuzluğun meltemi bir ese, bir eseydi; 
Ya gönül dergâhıma sevda hiç gelmeseydi…
Ya bir ok öldüreydi değdiği anda beni,
Ya kan tutmamalıydı şu ödünç canda beni…
Kement olmuş boynuma avcımın merhameti,
Her ok bir başka yayın geniş istikameti…
Koşuyorum, sırtımda hayatım lime-lime; 
Bir mızrağın ucunda kanayan emelime…
İçimden geçiyorum,
Serazat bir dervişin yola düştüğü gibi…
Bir elimde çanağım, bir elimde çomağım,
Gözlerime bir yağmur sonrasını seriyor
Heybem ile sırtımın arasında donan ter,
Kim demiş ki yokluğa seğiriyor yanağım,
Kim demiş ki en güzel güller yanakta biter? 
Yıkamazsam içimde dumanlanan bu dağı,
Yeşerir mi şu kuru çomağımın budağı? 
Eprimezse sırtımda beni gizleyen aba,
Bu dağda doğru odun bulur muyum acaba? 
Umudum, topraklara belenen ayak izi,
Hududum, yüzsuyumla beslenen gün denizi…
Gülüşüm, gül dalında kurutulmuş ısırgan,
Isırılıp atılmış söylenmedik sözlerim…
Şu çileli yolumda durup verdikçe mola,
Gördüm ki; heybelerden saçılmış tozlu yola
Kuru üzümler gibi avuç-avuç gözlerim…
İçimden geçiyorum,
Bir kurşun geçer gibi bir namlunun içinden…
Dönerim, dört yanımda burgu-burgu yiv ve set,
Bir gözüm ölümü öper, bir gözüm ellerimi; 
Nevâ’ya ayarlayıp tüm gönül tellerimi,
O sevda perdesinde karar kıldım nihayet…
Sesim çıldırışıdır öfkemin kurşun-kurşun,
Barutumun kokusu ölüm dokuyan haset,
Çıkarım çıngı-çıngı, tetik-tetik art arda; 
Yankılanır ölümüm ölümsüz kayalarda…
Çağlayanlar sesimin üzerine dökülür,
Ölümsüz kayalıklar ölümsüzlükte ölür…
Allah bes, bâkiyesi hava renginde heves,
İki lüle gibidir hançeremde iki ses; 
Bir sesim dualara damlayan bülbül sesi,
Bir sesim uydurulmuş eşkıya efsanesi…
İçimden geçiyorum,
Açıktan geçip giden bandırasız gemi gibi…
Ufuk dümen suyumu emiyor ilik-ilik,
Sevdalar, yelkenimde gönül meltemi gibi,
Sarmış dört bir yanımı sınırsız bir mavilik,
Bu susuz ve uykusuz denizin ortasında,
Giden tüm gemilerin dönülmez rotasında; 
Bir seyir ki yordamsız, ışıksız, pusulasız,
Bir seyir ki amansız, limansız, fasılasız,
Dürbünüme akseden ne kara, ne karartı…
Ve sancak direğime çekilen ölü martı
Ölümü haykırıyor, ölümü haykırıyor! 
Kim dümeni tükeniş girdabına kırıyor? 
Binlerce balık gözü pul-pul eriyor suda,
Binlerce deli girdap kuduruyor pusuda…
Güverdi güvertemde baykuşların kanadı,
Akşamın kızıllığı gözlerimde kanadı…
Rotasız, pusulasız, dümende el yordamı; 
Binlerce ölü martı gagalıyor bordamı…
İçimden geçiyorum,
Panayırda kaybolmuş öksüz bir çocuk gibi…
Bir gözümde yağmur, bir gözümde kuş,
Gözyaşlarım deliksiz boncuk gibi,
Güneş, terli avucumda vurulmuş…
İçimden geçiyorum,
Zamanı hıçkıran bir türkü gibi…
Bilinmez kime yakılmış, kimlere yanmış,
Ritminde binlerce darbuka parçalanmış,
Sözleri çalıntı, nağmesi anonim; 
Söyleyen kim, dinleyen kim, çalan kim? 
İçimden geçiyorum,
Deri değiştiren bir yılan gibi…
Titrerim sözlerin zemherisinde,
İnandığım gerçeği duydukça yalan gibi…
Toprağı içerim su perisinde,
Gerdeğe girdikçe cin ile peri; 
Kalkar gözlerimden güneş siperi…
İçimden geçiyorum,
Beden candan geçse de, can bedenden geçmiyor…
Ellerim dualarda öylesine büyüdü
Ki, ne kadar zorlasam kolum yenden geçmiyor,
İçimden geçiyorum bir kuşun huzuruyla; 
O kadar daraldım ki, içim benden geçmiyor…



Yanağımda bir damla yaş şu deniz
Toprak
Bırak ırak gözlerimi
Bakışlarım avucumda
Bak ellerim tertemiz
Ben benim öbür ucumda
Dağ gibi çınarımda tespih püskülümce kök
Yakarınca
Yunmuşum yayla karınca
Dök eteğinden karınca
Karınca dualarımı
Ağız dolusu ah deme ağaran şafaklarıma
Ey fosforu solgun güneş soluklan
Güğümünden bahtımın yıldızını dök
Neye yarar bundan geri avuç içi kadar gök
Çök ey hecin
Bu güvercin
Gayrı konmaz çatıya
Umuduma uludukça kışlar
Ulu gölgeler devrilir dehlizlerime
Hani nerde umuda uçurduğum kuşlar
Kim bağladı bu yarayı bağrıma
Kimler astı dağları titreyen dizlerime
Soldu gergefimdeki o renkler o nakışlar
Dün giden göçmen kuşlarım bugün nerde kışlar
Gayrı ey deli tay gözlerini yum
Sen ey içimdeki haylaz kelebek
Yeni bir baharı istemiyorum
Ve sen gözlerimde dinlenen bulut
Nasıl bir susun
Susamış gönlüme Allahaşkına
Eski sağnaklardan bir yudum su sun
Yolu yudumladık yorgunuz belli
O yüzdendir kuruluğu dilimin
Son düğümünü de attık kilimin
Ne kirkit ne mekik ne yumak
Ey sessizlik ne korkunç uğultusun
Ey zaman birlikte yaşamadık mı
Ey alnı ak kâğıtlar dost idik hep sizinle
Eşiverin kalemimle sevdama bir gönül
Ve örtün üzerime kitabımı
Uyumak istiyorum artık uyumak
N’olur serçeler susun



Önce kuşlar terkettiler bir akşam
dikenlere serilen o yorgun maviliği
sonra ağaçlar yürüdü apansız
dudağı uçuklamış gecenin sahiline
bir martı denizini içiyordu dağların
damlıyorken sulara bir martının iliği
Yaylanıyor kollarında yaylanın
yosma bir baharın incecik beli
delik bir buluttan sular sızıyor
altında ölüme susamış bir su
sabahın ipini çözmek üzere
dağın ensesinden son seher yeli
Bir kavak ovanın orta yerinde
tepesinde bir ev iki odalı
bir serçe bir parça gökyüzü yırtmış
yavrusunun yarasını sarıyor
bir güvercin karanlığa uçuyor
ağzında kanayan bir zeytin dalı



Alırım tozlarınızı kirpiklerimle
ıslak iki sürüm
iki gözkapağım iki fırça
yol eder yüzünüzü kirpik-kirpik yürürüm
sürükler kara cellat leylâ’yı sürüm sürüm
ışıktan zindanımda sızlarım parça parça
yandıkça leylâsızlar
yanımda leylâ sızlar
bu vahasız çöllerde dondukça bakışlarım
tuz-buz olur sevdamı saran sırça
soyundukça çırılçıplak sular
bunca prangalarımla hürüm
çıkarlar saklandıkları yerden kuytular
ta ciğerinizi görürüm
Her akşam nedamet hanında
ağırlarsınız umut bezirgânımı
her gece bir kol dolarsınız belime elsiz
bir bağlama verirsiniz elime telsiz
telli senem aşkına bir türkü bağlayamam
bir türlü ağlayamam
siz her gece o nedamet hanında
ağırlarken umut bezirgânımı
iki elim iki yanımda
arar sabaha dek öbür yanımı
Ve her sabah bir yol atarsınız önüme
bir yol ki pörsümüş kırk düğümlü ip
bir sahra serersiniz ki gönlüme
bezirgânlar firar kervanlar seyip
deve böğürtüsüyle bağlayıp gözlerimi
yüklersiniz sırtına her devemin bir devi
verirsiniz elime dilimi edip yular
umurunuzda mıdır gözü bağlı bedevî
bu vahasız çöllerde deveyi nerde sular



Nefesin Boğaz yeli, saçların Fenerbahçe,
Deli edersin deli, gel Kadıköylü Serçe…
Seni anlatır bana kuş dilinden her lehçe; 
Şarkımızı söylüyor yel, Kadıköylü Serçe…
Nerdesin ey can kuşum, nerdesin alın yazım? 
Sensin hep ilk dileğim, Tanrı’dan son niyazım.
Yıllardır hasretinle inliyor gönül sazım; 
Bir ah ile kopacak tel, Kadıköylü Serçe…
Hayat bir rüya ise, sevda istemez yorum,
Uykusuz geceleri günlere ekliyorum…
Kadıköy rıhtımında bu akşam bekliyorum; 
Elin kanda olsa da gel, Kadıköylü Serçe…
Bu şarkı senin şarkın, dilin döndükçe susma,
Uzatarak hasreti bağrımıza taş basma,
Bize aşkımız yeter, her söze kulak asma; 
Bırak ne derse desin el, Kadıköylü Serçe…



Hasretimsin, vuslatımsın, heyecânımsın benim,
Mührü var alnında aşkın; Mihricân’ımsın benim…
Sende buldum sevdaların mihrini ey sevgili; 
Mührü var alnında aşkın; Mihricân’ımsın benim…
İlkbahârım, sonbahârım, her zamânımsın benim,
Dîlde aşkım, telde şarkım, tende cânımsın benim. 
Can senindir, gel sevindir sende çarpan kalbimi; 
Mührü var alnında aşkın; Mihricân’ımsın benim…



Sevda bahçesinde güller açarken,
Sen de açıl, sen de mor bir sümbül ol.
Gönül göklerinde kuşlar uçarken,
Sen de şakı, sende şeydâ bülbül ol…
Ha Hüseynî olmuş, ha Bestenigâr; 
Bu şarkı sesinle dinlenir ey yâr…
Sen de bu şarkıyı neş’eyle söyle; 
Mutluluğu üçe dörde katlasın.
Pervaneler gibi dönüver şöyle; 
Seven sevsin, kıskananlar çatlasın! ..
Ha Hüseynî olmuş, ha Bestenigâr; 
Bu şarkı sesinle dinlenir ey yâr…
Mahmur gözlerinle mahur bestesin,
Sende sevda mızrabına esin var.
Neva tellerini geren sestesin; 
Aşkın şarkısında senin sesin var…
Ha Hüseynî olmuş, ha Bestenigâr; 
Bu şarkı seninle dinlenir ey yâr…
NOT: İlk iki nakaratta geçen “sesinle” sözcüğü, son nakaratta “seninle” olarak okunmalıdır…



Sen gönül göklerimin Süreyya yıldızıydın,
Ben bende kaybolurken bulmuştum bende seni…
Her akşam yüreğimde dinmeyen bir sızıydın; 
Her sabah gün yeliyle duyardım tende seni…
Yüzünde ben deseni,
          Bulmuştum bende seni,
                    Sen beni unuttuysan; 
                              Unuttum ben de seni…
Gülüşün cemresiydi gelen cümle kışların,
Mühürdü yüreğimde Süreyya bakışların,
Gönlümün gergefine ördüğün nakışların; 
Soluyor, solduruyor o son desende seni… 
Yüzünde ben deseni,
          Bulmuştum bende seni,
                    Sen beni unuttuysan; 
                              Unuttum ben de seni…



Bir tesbihtir ömrümüz; otuz üç, doksan dokuz,
Devredip durur felek, varlık içinde yokuz…
Güreşir gönlümüzde her gece “ben” ile “biz”
“Ben”de birleşen “ben”iz; “ben”e bende değiliz…
Kara bir kar sineği binmiş dağ ensesine; 
Bin yordamsız meltemi meftun eder sesine…
Bezirgân mı şu çölde yakın eden ırağı? 
Kaç seda ünlemekte devenin çıngırağı? 
Sevda yüklü şu kervan hasrete mi gider hep? 
Kılavuz denen akıl, neden hep topal merkep? 
Mansur’u mahkûm edip o lafz-ı Enelhakk’a; 
Hakkı ketmeden kıptî tavassut eder Hakk’a…
Yaratan’ın aşkıyla gönülden bir “ah” demek; 
Bir hecenin özünde bin kerre Allah demek…
Ey beynimin içinde bıcırdayan örümcek,
Ey melek yüzlü şeytan, gönlümden elini çek! 
Gönlüm ki, dağı zerre; asırları an bilir,
Beni bir ben bilirim, bir de Yaratan bilir…
Ne oturdum bir “üstâd” rahle-i tedrisinde; 
Ne alnım karalandı bir kandilin isinde…
Zamanın gırtlağında hıçkırdım yudum-yudum; 
Bir ölünün gözünde, gözü açık uyudum…
Beynimin sahrasına bu gayyayı ben eştim; 
Aklın çorak çölünde cehlimle cedelleştim…
Her gülüşün sonunda bin baharı kışladım; 
Her doğum sancısında ölümü alkışladım…
Bir mirasyedi gibi harcadım sermayemi; 
Bir mürşit hırkasına bağlamadım gayemi…
Bu kemik mi çatısı bir avuç kan ve etin? 
Bekliyorsa yolumu sahibi emanetin; 
Umurumda değildir ne aferin, ne de yuh; 
Menzile engel değil yoluma çıkan güruh…
Ömür bir tesbih gibi; doksan dokuz, otuz üç,
Gerçek değil ne mahfe, ne onu tartan hörgüç…
Sahraya kılavuzsuz seyiplenmiş deveyim; 
Bırakın “Hak Bir” diye gevişimi geveyim…
Bezm-i Elest’te bana “gel” dediğinden beri; 
Dilimde O’nun adı, gönlümde Peygamberi…
Günahlarım kamburum, boynum eğri, nalım yok; 
Gönlümde çiçek açtı gözüme saplanan ok! ..
Ey Sırat tâcirleri; çıkın, çıkın aradan! 
Çölü çemenzâr eder diler ise Yaradan…
Irak sandığınız yer, benim için bir adım; 
Yaşamak için öldüm, ölmek için yaşadım…



Ebemin kuşağında yeşerir ışıldardı,
Ebemkuşağı gibi güneşin yedi rengi…
Derler ki, gün güneşin gece bağrını yardı
Ve renksizler kurt gibi saldırıp yedi rengi…
Uçarken takılıyor kanadı serçelerin; 
Sanırsınız ebemin kuşağı bir kuş ağı…
Üşüyor gökçe renkler o boz renginde yerin,
Yaylandıkça yağmura ıslak ebemkuşağı…
Gülüyor bin ağıtla çehrelerdeki çengi,
Ağlıyor ağı için, kurtulan kuş ağından…
Gün soldurmuş güneşin verdiği yedi rengi,
Ebemkuşağı düşmüş ebemin kuşağından…



Üçler, yediler, kırklar,
elliler, ayaklılar…
Sizler; bahtı gün karalı
ve alnı ay aklılar…
Hayatın can telinde
ya bağlama, ya tar’dınız. 
Uyuturdunuz zamanı salıncağında bir ney’in; 
yatay uykular için eteğinde feleğin,
güne dikey yatardınız…
Üçler, yediler, kırklar,
elsizler, ayaksızlar…
Sizler ki; sahralarda
el nasır, ayak sızlar
bir halde yürürdünüz gün izi bırakmadan,
feyekûn tufanına kün izi bırakmadan.
Toplayıp heybenize ayak izlerinizi,
aşk üfleyip âsânıza “ney”lediniz.
Kırbanızdaki suyu kırk çöle kumluyorken,
neden karardı böyle,
güneşe n’eylediniz? ..
Susadıkça heybenizden bir bulut kullandınız,
çullanmadınız sofrasına hanedânların.
Can ilmekli bir halıyken,
taş eşikte çul’llandınız…
İçirip cümle deryayı gönlünüze bir nefeste; 
her nefeste beste-beste 
balıklara pullandınız…
Kırklar, yediler, üçler,
ikide bir görünüp kaybolmayın çölümde! ..
Bir gönül var bende, bir gölgedeyim,
siz nereye yollandınız? 
Gönlümün gölgesinde bekliyorum bir emri,
sevgiliyi beklerce…
Hani nerde hay sesiniz, hey sesiniz? 
Şu çığlık mı ney sesiniz? 
Siz ki bâkirdiniz kelebeklerce,
niye birden dullandınız? 
Gönül gözü görmeyenin gözlerine perdesiniz.
Hangi seferde kaldınız, ah hangi seherdesiniz? 
Biliyorum, gökte değil; gökçe gönüllerdesiniz.
Göğünüz inmiş toprağa; yıldız-yıldız yerdesiniz.
Kör mü oldu gönül gözüm? Nerdesiniz, Nerdesiniz? ..



Ben ki, dipsiz deryâmı yudumlayan adayım,
Bin ağıttan süzülen o tek bir damladayım…
Ruhumda kâinatı nokta eden yüce sır,
Gönlümün aynasından âmâ gözüme yansır…
Dünyanın ortasına dikilmiş bir direğim,
Göğsümde bir tay gibi bukağılı yüreğim…
Çiğnendikçe özümde çoğalırım ard arda,
Eşiğim sonsuzluğa açılan kapılarda…
Altında duran benim nedamet taşlarının,
Ellerim kanadıdır Ebabil kuşlarının…
Ruhumu hallaç gibi savurur Sûr’un sesi,
Hançer gibi bağrımda uyur Mansûr’un sesi…
Gecenin aynasında karardıkça beyazım; 
Bir hatt-ı selis gibi belirir alın yazım…
Işığı sunmak için boyun büken mum gibi,
Çölleri denizlere düğmeleyen kum gibi; 
Yandı ve yağdı çöle çileyi çözen çile.
Zerreye zerre oldum hep küçüle küçüle…
Uludu benliğimi arkamdaki güruhum,
Kapladı kâinatı ben küçüldükçe ruhum…
Gönlümde kerrelere katladıkça kerreyi; 
Anladım her zerremde devreden bin kürreyi…
O kadar küçüldüm ki, bu söz istemez yorum; 
O kadar küçüldü ki, dünyayı görmüyorum…
Ben ki, dipsiz deryâmı yorumlayan adayım; 
Bin ağıttan süzülen o bir tek damladayım…



Gün vurur mızrap-mızrap, tarih bir türkü söyler,
Gök durur, ırmak durur; türküler Türk’ü söyler! ..
Çağların ötesinde, yüzyılların sesinde; 
Atatürk Türk’ü söyler, Türk Atatürk’ü söyler…
Damlalar deniz olur,
     Sen-ben erir; biz olur,
          Cumhuriyet, çağlara
               Uzayan bir iz olur…
Ufkumuz bayrağımız, gönlümüz gönderimiz,
Cumhuriyet yolunda Atatürk önderimiz…
*   *   *
Sanılır ki dünümüz; kılıç sesi, nal sesi...
Sevgiler gönlümüzde çiçek açan dal sesi.
Bilimde meş’aleyiz; türkümüz barış bizim; 
“Yurtta sulh, cihanda sulh” Mustafa Kemal sesi…
Doğarız güneş gibi,
    Ay-yıldıza eş gibi,
         Parmağıyız bir elin; 
              Yaşarız kardeş gibi…
Ufkumuz bayrağımız, gönlümüz gönderimiz,
Cumhuriyet yolunda Atatürk önderimiz…
*   *   *
Gömülür mü tarihe, tarihi yazan millet? 
Yazdık al kanımızla gökyüzüne hürriyet! ..
Kalbimiz Türk-Türk atar rüzgârında bayrağın; 
Sevdasın başımızda ey nazlı Cumhuriyet…
Sözlerin süzgün eşi,
    Özlerin özgün eşi,
         Parlıyor ufkumuzda
              Cumhuriyet güneşi…
Ufkumuz bayrağımız, gönlümüz gönderimiz,
Cumhuriyet yolunda Atatürk önderimiz…
*   *   *
Birleşir bir ülküde yaşarız ulus gibi,
Sevgimiz tüm cihanı kaplamış fanus gibi,
An gelir Köroğlu’nca dağlara diz çöktürür; 
Mevlâna melteminde eseriz Yunus gibi…
Bayrağıma al gelir,
    Yıldıza Hilâl gelir,
         Göğsünde Cumhuriyet; 
              Mustafa Kemal gelir…
Ufkumuz bayrağımız, gönlümüz gönderimiz,
Cumhuriyet yolunda Atatürk önderimiz…



Beynim bir kum saati, boğulmuş ortasından; 
Süzüyor damla damla ölçüsüz zamanları.
Kubbe kubbe çınlayan yorgun kafatasından
Döküp de bir kalıba yaşanmamış anları; 
Giydi bir postal gibi aklımın ayak sesi…
Gözlerim endazedir en taze endamlara; 
Ölçüyor güzelliği alnımda karış karış…
Direktir kirpiklerim o duvarsız damlara.
Dondukça gözyaşımın lâ sesinde yakarış; 
Donar bakışlarımda ıslanan durak sesi…
Yüreğim terazidir dirhemsiz demler için; 
Tartıyor ruhumdaki med-cezir arasını.
Kısrak menevişini kişneyen gemler için,
Sıyırıp dolunayın son vuslat darasını; 
Giydiriyor sevdaya yorgun bir firak sesi…
Ruhum ki bir şölendir boyutsuz bedenlere; 
Pişirir gözlerimde binlerce cin etimi…
Sunar kanımı İblis uyuşmayan genlere.
Haykırırken hançerem mukaddes cinnetimi; 
Sızlar şahdamarımda şehlâ bir orak sesi…



Kanlı bir dudakta tutuşmuş gibi; 
Kırlara bin buse saçan gelincik…
Bengisu taşıyan bir kuşmuş gibi; 
O dağdan bu dağa uçan gelincik…
Derilmiş bir hece yiğit sözünden,
Bir damlacık vuslat sevda özünden,
Kan emiyor gibi göğün gözünden; 
Vadiden vadiye kaçan gelincik…
Baharı besleyen ana kış gibi,
Cümle mevsimleri sınamış gibi,
Dağların dudağı kanamış gibi; 
Yayla yanağında açan gelincik…
Gizli sevdasına kıymışçasına,
Gönül rehberine uymuşçasına,
Birden ezan sesi duymuşçasına; 
Utançtan kızaran bir çan gelincik…
Bulmak için o bozkırda dengini,
Sığlıklara aratmakta engini,
Eritip güneşin yedi rengini; 
Bir damlacık kanda içen gelincik…
Leyla’nın zülfünü gerip geceye,
Aşkı çözmüş doksan dokuz heceye,
Dalıp Mecnun gibi o bilmeceye; 
Her an halden hale geçen gelincik…
Bir gece gökteki sessiz şelâle,
Dökerken yıldızdan binlerce lâle, 
Kaptırıp gönlünü nazlı Hilâl’e; 
Bayrağın rengini seçen gelincik…
Sen ey kan çiçeği, ey nazlı çile,
Gönlündeki sevda gelir mi dile? 
Gönülsüz bir gelin edası ile
Yayladan yaylaya göçen gelincik…



Zamanın öfkesidir yüzün çağ aşımında
Antik güller yeşertir alnının kırışığı
Gözlerin birer hançer uyutur gibi kında
Bakışın sahralarda donan yıldız ışığı
Çağların soluğudur geceni saran buğu
Yüreğin tokmağıdır saatsiz sarkaçların
Çatlarken avucunun içinde yer kabuğu
Taranır son sfenksin dişlerinde saçların
Yine hangi nedimen kanserli memesinden
Çölün enginliğine emzirmekte sığlığı
Taşlaşan hançerende hapsedilmiş sesinden
Bu kaçıncı çıldıran Firavun’un çığlığı



Ergen eğreltilerde patlayan şebnemlerdi
O nemli kuytuları yırtan aygırlığımız…
Bin ömrü bir lahzaya hangi rüya demlerdi; 
Havaya hava çizen o hercai Havva Kız
Sevda semaverinden fincana dolmayaydı? ..
Bezminde bir Ecenin
Nedir hükmü gecenin? 
Cânan olmazdı cenin; 
İki can eriyip de bir cana dolmayaydı…
Uçurum kısrakları; yele, köpük ve sakız…
O demler ki, avuçta kor söndüren demlerdi.
O Havva ki, sırrını saçlarıyla setredip,
Dudağında dağlanan dilini bademlerdi.
Bir mumun alevini bin arzuyla titretip,
Havva’yı hatmedenler hep aynı Âdemlerdi…
Kaleminde sevdalar tomurcuklanan edip,
Sözlerini edebin dizginiyle gemlerdi.
Hangi şair yaşardı nefsini azat edip,
Şehvet şıvgınlarını şiirden yolmayaydı? ..
Son kısrak sağrısında karalarken akları,
Sevda bahçelerinde son çiçek solmayaydı…
Bin arzuyla kişneyen uçurum kısrakları,
Her sorunun başına eklenen “mâdem”lerdi…
Kısrak uçurumları önünde olmayaydı; 
Hangi Mecnun sahrada yılanları yemlerdi? ..
Çölde çıldıran maya,
Koşar olmaz olmaya…
Aşkı kabartan maya:
Âdem ile Havva’yı yoğuran ol mayaydı…
Uçurum kısrakları ıslattıkça kumları; 
Çeker bir vaha gibi kısrak uçurumları…



Değirmi bir ay gibi asıldı gözlerime
Terli avuçlarıma alamadığım yüzün…
Sonra saçların yağdı sönmeyen közlerime; 
Saçların ki, ruhumdan çekilen sırma hüzün,
Saçların ki, bir dünya içimde darmadağın,
Saçların ki, o en tiz meyanı türkümüzün,
Saçların ki, buğusu gönül denen bardağın,
Saçların ki, savrulan ışığı bin gündüzün…
Ve gülüşün; nabzımda atışı bir şafağın,
Bir gülüş ki, özünde hurilerin cilvesi,
Bir arzu ki, denize yıkılışı bir dağın,
Yanakların Havva’nın yasaklanmış meyvesi,
Yetim hakkınca haram bir lokmadır dudağın…
Vuslatın kınsız hançer, hasretin darağacı,
Suskunluğun sessizce kışa dönüşü güzün,
Gözün bal görünümlü baldıran gibi acı,
Bakışın çığlığıdır dağlanan bir öksüzün…
İsyanlar saldırırken riyasız sözlerime,
Değirmi bir ay gibi asıldı gözlerime
Terli avuçlarıma alamadığım yüzün…
*  *  *
Sıladaki son gece gibi ürkek ve sıcak,
Ellerimin içinde ne kadar az ellerin…
Ellerimin üstünden uçup havalanacak
Tedirgin güvercinler gibi beyaz ellerin…
Ellerindir sevdaya son ilmeği bağlayan,
Ellerimin kışında geciken yaz ellerin.
Ellerin dağ pınarı yüreğimde çağlayan,
Erilmez emellere bir imtiyaz ellerin.
Ve bakışın içimde bir çocuktur ağlayan,
Bir bakış ki, özünden gözleri nihan eder.
Bir sevda ki, vuslata bin hasreti dağlayan,
Bir umut ki, düştüğü zerreyi cihan eder; 
Bir kor ki, bin zindanı külünde çerağlayan…
Bakışın yüzbinlerce göz işledi derime,
Gönül penceresinde iki pervaz ellerin…
Ellerin iki ölüm ilmeği kaderime; 
Çığlık-çığlık ellerin, avaz-avaz ellerin…
Gözlerin ne kadar çok, ellerin ne kadar ak,
Mezardaki ilk gece gibi ürkek ve sıcak; 
Ellerimin içinde ne kadar az ellerin…



Ey sevgili, o doyulmaz aşkın yine naz elinde,
Yüzbinlerce “yed-i beyzâ” yeşerdi niyaz elinde.
Nice âşık dil açarken söylenmedik söz ufkuna,
Bir âh olup da tutuştu bin nağmeli saz elinde.
Esiyorken nice sevda poyrazında bin bir kışın,
Senin aşkın zemheriden zambak deren yaz elinde.
Bu nice sevda ki ey yâr, hasretine can dayanmaz,
Bir elimizde ölüm var, bir elimiz haz elinde.
El sallarız bu sahilden sana dönen sallar için,
Kirli bir mendil gibiyiz hayatın beyaz elinde.
Senin aşkındır şairin şaşkın ilhamıyla açan,
El yazması sevdaların solgun beytü’l gazelinde.
Beyhude mi vuslatına gönderilen bunca niyaz? 
Ey sevgili, o doyulmaz aşkın yine naz elinde…



Lodos tenli bir İstanbul şarkısında
sevdim seni Cevriye
Dalga-dalga vurdun sahillerime
Burgaç-burgaç martı çığlıklarında
köpük-köpük öptüm ıslaklığını 
Servi boylu bir geceyi bekleyen
gündüze demirli bir kumsal gibi
oylum-oylum oyulurken yüreğim
leylim saçlarında ördüm 
o en ıslak yağmuru
Beli bükük bir İstanbul sokağında
buldum seni Cevriye
Omuz omuza yaslanmış ve akşama çömelmiş
o yorgun evlerin tedirgin cumbalarında
çimerken pencereler bakırdan bir leğende
saklanıp rengi uçuk zamanın arkasına
sevdamı soluyarak bir melteme nefessiz
sana işmar eyledim saksıdaki setresiz
ve fessiz
fesleğende
Memeleri terlemiş bir İstanbul akşamında
ıslandım sana Cevriye
Belalı bir yağmurun kolunda
yosma bir gece hıramanken Beyoğlu’nda
ve çiğnenirken onuru en kabadayı kaldırımların
yapıştı dişlerime sedef beyazlığında
bir çocuk gülüşünün kalıbı olan sakız
Sen ey sevdaların gel-git zamanı
Sen ey yüreğimden beni sağan kız
Lodos tenli bir İstanbul şarkısında 
sevmiştim seni
Gül gamzeli bir İstanbul akşamıydın Cevriye
Nerde yüzün
nerde sesin
nerdesin 
Dün çöktüm İstanbul’un ufkuna gece gibi
İstanbul’da İstanbul ve aşkta hüzün yoktu
sen yoktun tüm sevda sahilleri ıssızdı
sırı dökük aynalarda yüzün yoktu
fosforundan sıyrılmıştı tüm yıldızlar Fosforlum
Karakolda ayna yoktu görevdeydi devriye
başkomiser odasında yalnızdı
seni sordum Cevriye
son sarhoşun da sızdı
aşkın yüreğimde bir damga gibi durur
Andolsun fosforuna kolların damgasızdı



Gittin bir akşamüstü akşamcıl gülüşünle
Sürüyüp eteğinde en taze akşamları
Günün dönemecinden düne dökülüşünle 
Sararttın gözlerimde firûze akşamları
Kervankıran’ı ufka birlikte astığımız
O en güzel akşamlar bizim akşamımızdı
Nerde mor bulutlardan yaptığın yastığımız
Güneşin yedi rengi bir sarıya mı sızdı
Alı yok şimdi gülün yanımda yoksun diye
Çakılıp durdu zaman sarı bir ikindiye
Seher yeliyle bize bugün de yok mu haber
Son serçe can veriyor ruhumda sızım-sızım
Sen gittin o en güzel akşamlarla beraber
Ben şu gün zindanında nicedir akşamsızım
Giderken alıp gittin ruhumun yarısını
Verdiğin bütünlerin hiç birisi tam değil
Boyadın ikindiye hasretin sarısını
Gözlerime sunduğun bu morluk akşam değil
Yüreğim bir yarasa gibi tutsak şu inde
Beratını yazacak yargıcın diviti yok
Güneş günü yıkıyor zamanın leğeninde
İkindi sularımda akşamın çiviti yok
Ya gel gönül ufkumda akşam güneşimce sön
Ya beni yaprak gibi eteğinde sürü git
Ya alıp götürdüğün akşamlarla geri dön
Ya göm beni ikindi sahilime yürü git 

Daha gün ortasında başladı akşam sızım
Biliyorum yine bu akşam da akşamsızım



Bir ter damlası gibi süzüldün şakağımdan
Ölüme öykünerek şahdamarın üstüne
Alnımın ortasına küçük bir nokta koyup
Varla yok arasında işte bu çizgi dedin
Bir kuş teleği gibi uzandın sereserpe
Yorgun yorumlarımın yatağına her gece
Her sabah kulağıma bir volkanı kükretip
Gün boyu duyacağın yalnız bu ezgi dedin
Bir kaval sesi gibi tutuştun nefesimde
Soluduğum türküden solucan gibi geçtin
Kör gözümü asıp da gönlümün duvarına
Özünü göreceğin biricik gözgü dedin
Av bendim avcı bendim sav bendim savcı bendim
Suç bendim sorgu bendim yanılmaz yargı bendim
Her akşam bin ölümü giydirdin bir ten gibi
Her sabah bu hâlime değişmez yazgı dedin



Bozkır ufuklarında mor akşamı soluyan
Bir kara tren gibi geçtin içimden yine
Buhar-buhar duman-duman ey yar
Ey buğulu bardakta susadığım bengisu
Vefasız yar merhametsiz zalim yar
Ne zaman son bahçeme uğrayacak ilkbahar
Adları konulmamış çocuk çığlıklarınca
Yırtılınca düdük sesi trenin
Yırtıldım nesebi gayrı sahih akşamın
Bakire çarşafında
Yırtıldı fırtınada coğrafyası gözümün
Tarih düşürdüm güne takvim gibi yırtıldım
Öldüm aslanlar gibi başım dik ve alnım ak
Ölüm korkusu denen canavardan kurtuldum
Bak çiçeğe durdu dallar yeniden
Yeniden esmeye başladı rüzgâr
Serin-serin
Üzülme yaşarken öldüğüm için
Nerde ellerin
Beni hayata bağlayacak düğüm için
Sensizim kurşun gibi geçtin içimden ey yar
Binlerce kibrit çaktık bir ateş yakmak için
Neden bunca hasretlik
Bir gül bırakmak için
Ne zaman son bahçeme uğrayacak ilkbahar



Her seher dilde bir gül
Biter Allah aşkına
O dil ki olur bülbül
Öter Allah aşkına
Pişmek öylesine zor
Nasıl yandım bana sor
Üzeri küllenen kor
Tüter Allah aşkına
O nice bezirgândır
Ki ipeği imandır
Endazesi zamandır
Satar Allah aşkına
Nefsi takıp peşine
Koşturur kin leşine
Güya din kardeşine
Çatar Allah aşkına
Özde yok dilinde nur
Sözde Hakk’ı savunur
Ameliyle avunur
Yatar Allah aşkına
Ruhunda kibrin yeli
Savrulur deli-deli
Uzanan düşkün eli
İter Allah aşkına
Emreder ki yüce din
Sevgiyi sebil edin
Bunca nifak bunca kin
Yeter Allah aşkına



Ağlıyorsam görüyorum demek
Renklerin gizlediği mercana
Ayaklarım değdiği an bildim
Elif görünürmüş kimi mertek
Canı ölüm/ ölümü can bildim
Hiç derdim olmadı aşktan yana
Yüreğim yerlerde sürüm-sürüm
İstersen öl de uğruna ölürüm
Gül deme bana
Öfkemdir yılışık yağmurlara 
Gözlerimden salladığım sular
Kokusunu bildiğim çiçeğin
Rengini görünce böyle kara
Asıldım eteğinden gerçeğin
Hayallerimde koptukça yular
Sana gelen yolu kime sorsam
Seviyorum seni ağlıyorsam
Gül deme bana
Doyasıya ağlayayım bırak
Gülmek gömmektir derine derdi
Her kahkaha bir korkudan yılış
Ağlamak varken anlayarak
Gülmek midir sence bu yırtılış
Gönül tellerimi bir el gerdi
Bağladı benliğimdeki bana
Sen zamana tutsak zaman sana
Gül deme bana



Ne zaman koşan bir çocuk görsem
Koparır dizginlerini içimde bir at
Başlar yüreğimde bir deli koşu
Dermansız dizlerime inat
Ne zaman korkmuş bir çocuk görsem
Yıldırımlar yırtılır gönlümün yaylasında
Bir cadı taranır tırmıktan tarağıyla
Karabasan çehreli korkunun aynasında
Ne zaman gülen bir çocuk görsem
Ellerimden binlerce kelebek kanatlanır
Çiçekler giyinirken en güzel aydınlığı
Gönlümde ve dilimde tüm acılar tatlanır
Ne zaman ağlayan bir çocuk görsem
Bulutlar asılır kirpiklerimden
Birden kapkara olur yedi renk gökkuşağı
Ateş bir testere şimşek hızıyla
Biçer benliğimi benden aşağı



Bizim köyün etekleri dantelli
Desenleri bin çiçeğin özüdür
Gelinin sevdası yüzünden belli
Yiğitlerin sözü “erkek sözü”dür
Bizim köyün yaşlıları pehlivan
Gün boyunca toprak ile güreşir
Balı ballandırıp dururken kovan
Arı dalda yaprak ile güreşir
Bizim köyün yaylaları yaylanır
Gül emzirir deresinin suları
Dağlarında zorlu kışlar eğlenir
Fırtınalar sık koparır yuları
Bizim köyün kadınları er gibi
Bazı Nene Hatun bazı Telli’dir
Başları gök ayakları yer gibi
Gönülleri gözlerinden bellidir
Bizim köyün çocukları büyüktür
Boz tarlaya yıldızları ekerler
Dünya derviş için heybede yüktür
Zorlukları tesbih edip çekerler
Bizim köyün etekleri ovadır
Yolcuya han garip kuşa yuvadır



Yordamsız yağmurlarca denize yağan bir çöl
Bir çöl ki her nefeste kendi özlemince öl
Kişner kum dalgaları küheylan atlar gibi
Dağılır dakikalar tülden kanatlar gibi
Mekâna yaslanarak zamanı zamanladım
Her anın bir zerremde öldüğünü anladım
Bir çöl ki bu çölde kum su gibidir sular kum
Her düşümde bir ecel şerbeti içer uykum
Bir uyku ki bir düşü bin kâbusa yandırır
Her hafakan yeni bir ölüme uyandırır
Bir yer ki yarasaya yazgısı yasaklanır
Yıldızlar bir kuytuda ya ölür ya saklanır
Bin senedir bu çölde sürüp gider seferim
Kaçıncı celp kâğıdı bu kaçıncı seferim
Bir limedir her elim çerinin çarığından
Elimde kalan üç tuğ serdarın sarığından
Üç kere üçe böldüm serdarın üç tuğunu
İlk kez bu çölde gördüm suyun kuş tuttuğunu



Derler ki yılı gün yelpazelermiş
Dedemin yel gibi estiği yerde
Hançeri denize saplı dururmuş
Suların ateşe kestiği yerde
Kan rengi laleler/ güller açarmış
Mürşidinin “kadem” bastığı yerde
Zaman birden gemi azıya almış
Devranın dizgini kastığı yerde
Hâlâ taş kesilmiş beklermiş atı
Amcamın babamı astığı yerde
Kendisi dillerde bir nam-ı giran
Yorganı göklerde/ yastığı yerde
Sonra ben doğmuşum güneş batarken
Kaderin anama küstüğü yerde
Derler ki boğazı sıkınca kement
El konuşur dilin sustuğu yerde



Birden bitiverir ıssız yollarda
Yazın kuş sesinde eriyen rüzgâr
Bir türkü yakar ki kuru dallarda
Sanırsın dal değil çürüyen rüzgâr
Hıçkırır yarlarda bir figan gibi
Yakası yırtılmış Mihriban gibi
Dağılır yollarda toz-duman gibi
Dağların burcunu bürüyen rüzgâr
Sanki bir leventtir elinde pala
Bir nâra atar da yekinir dala
Ansızın şahlanır kalkar dörtnala
Önce ağır-ağır yürüyen rüzgâr
Mutsuz bir gelindir harman yerinde
Gizli sevdası var kanar derinde
Ümitler üşürken eteklerinde
Kuru yaprakları sürüyen rüzgâr



Yokluğu eğiriyor her nefes ince ince,
Emiyor yüreğimi şu girdap yudum-yudum.
Benliğim o sevdanın sahiline gelince; 
Yarabbi, hangi “ben” in gözlerinde uyudum
Ki, ruhum silkeliyor titreyen tende beni? 
Gayrı istemiyorum şu bana bende beni,
Bir fanus gibi gönlüm sarıyor sende beni…
Sonsuz derinliğime örtülen kara sığlık,
Yüzünü görmediğim ölümün ensesi mi? 
Bu çığlık, her saniye içimi oyan çığlık; 
Sabâ perdelerinden süzülen “dön” sesi mi? 
Bu kor, can güneşinde erimesi mi buzun? 
Ömür ne kadar kısa, yolu ne kadar uzun; 
Menzili sende biten zavallı ruhumuzun…
Dualar, ellerimin yandı ayalarında; 
Yüklenirken kâinat bir karınca sırtına…
Kaç gönül parçaladık niyaz kayalarında? 
Yarabbi, dinmez mi hiç bu sahilde fırtına? 
İçimde darmadağın mavi kubbenin camı…
Gördük ki yokluk imiş her varlığın encâmı; 
Eyvah! .. Neden yaşadık biz bunca serencâmı?



Emerdik şahdamarından her gece
Yıldızların sularda en şûhunu
Koynumuzda öldü son Kervankıran
Giyinip en fettan kadın rûhunu
Bazen dağ gibiydik som delikanlı
Bazen dağ başında bir topak kardık
Ayağımız yerden kesildiği an
Göksel bir sevdâyla erir akardık
Şakaya gelmezdi şahinliğimiz
Hey dedik mi yer yerinden oynardı
Bir sapan taşıyla kırıldı ayna
Zifir karanlıkmış aynanın ardı
Nerdeyiz saat kaç nedir bu sesler
Neden gümüş hançer eridi kında
Belli ki o bâkir akşamı vurduk
Zamanın bittiği yol ayrımında




Koşar yılkı yaylalara
İp koparan düşünceler
Kaynağı belirsiz dere
Altın kum sürür dibinde
Bulanık düşleri çeler
Altın sayılsa da sükût
Buçuk bir umuttur binde
Yılan deliğinde yakut
Kelepir kan dolaştırır
Kör yüreğe bağlı damar
Gözbebeğinde mayasır
Şehla gösterir parmağı
Zamanın attığı şamar
Ta ense kökünde ulur
Ezelden beridir ağı
Altın kadehte sunulur
Her gece bir tüylü umut
Gıdıklar esrik düşleri
Kırılan bu kaçıncı put
Zevs’in gözlerinden ırak
Eros’un dolgu dişleri
Yağan dolularla erir
Sakın sunma kele tarak
Saçı beyninde yeşerir



Kuşların kanadında bahar kırıntıları
Unutulmuş bir şarkı sözüne benzer gülüm.
Nerde mızrabı telde eriten o yer gülüm? 
Sessizlik, meyanıdır en tiz perdede sesin; 
Ben engine çıkarım sen indikçe yukarı,
Kırk oktavlı sesimde sen hangi perdedesin? 
Hasretin Hüzzamına bağlama Nevâkârı,
Nerde açsa her çiçek özüne benzer gülüm; 
Ne olur, neredeysen bana bir ses ver gülüm…
Kuşların kanadında boyalı kuş sesleri
Akşam kızıllığını şafağa çeker gülüm.
Vuslatın kağnısında kırıldı teker gülüm,
İçir yayla gözlere çiğ ıslağında çimi,
Konsun kor dudaklara oyalı kuş sesleri.
Kavurur sessizliğin bir çöl gibi içimi,
Yoğurur yüreğimi mayalı kuş sesleri.
Hedefsiz hayallere gün tetik çeker gülüm,
Vuslatın kurşunları hasrete seker gülüm.
Sen ki ey yâr, ey bahar, ey anadan görgülüm,
Ne olur, neredeysen bana bir ses ver gülüm…
Kuşların kanadında sonbahara kanadım,
Kanadım yudum-yudum, bir damla ses ver gülüm.
Benden özge o sesi söyle kim sever gülüm? 
O ses ki, Yaratan’dan bu gece son dileğim,
Bu gece sana doğru atacağım son adım.
Sendin hayat pınarım, sensin ölüm meleğim,
Sen ey gönül telime mızrap olan muradım; 
Beni son türküm ile hançeremden der gülüm,
Aşkı Sabâ telinden gönlüme gönder gülüm.
Gözü sevda pınarı, saçı vuslat örgülüm; 
Ne olur, neredeysen bana bir ses ver gülüm…



Oy dedikçe meltem mihrican olur; 
Oyulur yüreğe oy çukurları…
Candan kan sunulan bir fincan olur
Korkunun kazdığı boy çukurları…
Dişsiz bir ağza sen dehen desen de,
Boyut dudak büker kör hendesende…
Sonbaharda sam yelleri esende,
Döngele doldurur toy çukurları…
Sahrada takılan sevda izine,
Ulaşır serabın en semizine…
Önce bir yâr gibi yatır dizine,
Sonra çırılçıplak soy çukurları…
Sula hendeseyi o son hesapta,
Her çukur yeşerir bir ulu kapta…
Topla çukurları bir demet yap da; 
Çakır bir çukura koy çukurları…



Son rüzgârın kanadında son kuşlara inat
Sonbaharın türküsünde dil eriten dallar
Son sarı yaprağını sararken son umuda
İçinde zembereği boşalan o son saat
Yıkarken akrebini dibi görünmez suda
Yelkovanı zamanın gün yeline mandallar
İlk meltemin sildiği bekâretten habersiz
Dul çiçeklere vurgun bâkire kelebekler
Her nefeste zamanın nefesiyle ürperir
Gözlerde gün karası tül kanatları fersiz
Ömrünün hazanında nice ilkbahar erir
Kelebekler hazanın o son hüznünü bekler



Bir yıldız, bir karanlık
düştü şavkı suya.
Çok değil burada artık
(ülkem için)    gözyaşı
azıcık, birkaç damla.
İşte bir gün daha bitti
çocuğun gözleri doldu.
Kuyunun suyu çekildi, 
gidip geliyor (gölgem) 
her zaman hiçbir zaman arasında.
Nerde haziranlar nerde temmuzlar
açan her gül? 
Bir düş gibi solar
(saati yürür)    çünkü, 
inceden, acıyla.
Çekilmiş olsam da bir köşeye
gözlerimi yummuyorum
hiçbir şeye, 
(hayır, diyorum)    hayır
yüz kez, bin kez ve daha.
Yok olmaz, biliyorum
söylenmemiş bir söz bile.
Gün ışığı mı yitecek
gece karanlığı mı (diyorum) 
bilinmez ama.
Bir yıldız, bir karanlık
işte bir gün daha bitti, 
çok kalmadı sabaha.
Saati yürüyor günün
her zamanla hiçbir zaman arasında.



gece benim ülkemdir sarışın kadınları olan
genelevleri büyük, çirkin dumanları çıkan göğe
en çok günaha benzer acı bir yeşil öyle
ve saçlarını kesip kalçalarını daraltan
renkli bardaklar gibi kahkahanın kırdığı
sarışın kadınları olan arsız ve sokulgan
ne zaman görsem kan ve ölüm gibi aklımda
kalır düşmanlığımla birlikte kesik bilekleri
şamdanlara benzeyen kocaman kollu bir adam
korkuya benzer bir sevgi -şiire benzer bir bıçak-
en çok da karanlığa doğru yağmurdan
en çok da gece cambazının tellerinde
hep ülkemdir o hep bilir uyusam
ne zaman uyansam kan ve ölüm gibi aklımda



Arkadaş, iyi bir günü
Sakla kötü günlere
İyi bir dostu da öyle
Güleç bir yüzü de sakla
Sakla yiğitliği korkaklığı sevgiyi
Kini sakın saklama
Ağaç dik, sula çiçekleri
Çocukları görünce gülsün gözlerinin içi
Üç günlük dünya
De, bağışla herkesi
Söz götüreni, söz getireni
Kalleşi hayını sakın bağışlama
Arkadaş, ezberle ya da yaz bir yana
Otogarlarda, istasyonlarda
Ayrılık sözlerini
Hastanelerde, mapushanelerde
Söylenen türküleri
Ezberle ve sakın unutma



Güneşi karşılıyoruz mutlu çığlıklarla öperek,
Dağı, ovayı
Yüzyılların uykusunu
Otu, börtü böceği,
Bir kanat vuruşta uçan kartalı,
Ağır akan ırmağı,
Ağzında dünyayı taşıyan leyleği,
Korkunç bir yalnızlık duyan karacayı.
Yaşamak süsler eklemektir sonsuz gerçeğe
Derin bir soluk almak gibi
Pencereden dışarı bakmak gibi gökyüzüne,
Bir kırlangıç uçmak gibi
Kök salmak gibi toprağa; 
Ölümse, açılan bir eski zaman sandığı.
Zaman diyorsun, bir çingene gibi karşıma çıkıyorsun o zaman,
O zaman zaman kaçıyor; 
Kim tutabilir şimdiyi dünü eskiyi
Ölümlerden ölüm beğeni
Kırk katırı kırk satırı? 
Saçlarında güller, karanfiller, dünyanın en güzel kırları,
Saçında gelincikler, sabah çiyi ve tarlakuşları
Çizmeli kedi
Yedi derya geçen şehzade
En güzel sırma tel
Sabahın yedisi ve ıssız göl
Ve güneşin hiçbir şeyi
Güvercinlerin çığlığı! 
Yüz çocuk ırmağa koşuyor
Bin çocuk daha
Ve yanıyor ayakları kumlarda
Tozda ve küllerde ve saçında.
Anılar eskidikçe, insan yaşlandıkça
Kavağın gölgesi suya düştükçe
Rüzgârın sesi ve sis, odaya dolar
Ve dağlar uzakta çok uzakta
Şimdi, şu sabah gibi güzel oldukça
Kırıldıkça kırağı.
Uçuşunu görmek güvercinlerin gökte
Beni bir çocukluk anısı gibi duygulandırıyor; 
Görmüyor güneşi akşam ezanı köyde.
Yalnız sular mı uykuya varacak dağlar kayalar mı şimdi? 
İşte çam çıraları da bitti
Haydi sen de var uykuya:
Çöksün üstüne gecenin karanlığı!



Önemsiz demeyin.
Hafiften esen bir yel bile
Önemsiz değil.
Zaman yaklaşsa da
Unutmam sizi, çünkü bir düşte
Sonsuz bir anımsayıştır yaşamak.
Ah, elbet yaşamak! Yaşamak! 
Bunu derken, o an
Suya iniyor bir suna
Aşktır, çoğalıyor yeryüzünde.
Bir tay gibi koşuyor zaman
Yaşanıyor işte.



Âlem yeşiller giyinmiş
Penceremin önüne gelmiş bahar,
Uzatsam elimi tutabilirim
Yahut durdurabilirim istesem
Öyle bir hal içinde rüzgâr.
Keder demişim uzaklaş artık
Ferahlasın içim biraz şöyle,
Yaşadığımdan haberim olsun
Sevineyim şu doğan güne.
Evde durmanın sırası değil
Bak etraf nasıl aydınlık
Anamın yüzü gülümser
Cümle âlem sevinç içinde.



Güneş yok,
gökyüzü tozuyor biraz, bu sabah
ve işte şu saatte yağmur
saçlardan süzülüyor.
El, görünen bir sevgiyle tutuyor bir eli
ve diyor ki, İsa 
kendi çarmıhını sırtında taşıyan, marangoz muydu, 
yoksa bir marangozun oğlu mu? 
Zamanın başladığı günlere kadar gitsem, yaşamak
yine de çok kısa, diyor; 
ve körüm ben, karanlıktan korkan
ağzının yarısıyla gülen bir kuşum.
Ve gülüyor ağzının yarısıyla.



Irmak, bir kıvrım daha atıyor
Ovada, yoluna; 
İncecik bir söğüt, bir çıtkırıldım kavak! 
Kıyı, alıyor gönlünü onun
İpek bir yumuşaklıkla öperek.
Bir ekin tarlasında
Tek ayak üstünde bir leylek
Çıkarmış gömleğini, güneşlenen
Bir delikanlı sanki
Ve bir denizkabuğunda bütün deniz.
Mavi işte mevsim
Çocukken saçlarını kesen
Çılgın bir kız gibi; 
Duadadır ağaç, bilmeden ve bilinmeyen
Bir Tanrı'ya şükreder şimdi.
Yücelerde bir bulut
Kapatır Güneş'in önünü; 
Ak bir ata binen rüzgâr
Çalarken kırbacını
Ne söylersin ey ozan bu göğe, yıldızlara? 
Ey hanlar, kervansaraylar gezgini
Adın yazıldı bak işte defterine yiğitliğin; 
Kaba gücü övme, öv kaba güzelliği! 
Çık içinden şu eski coğrafyanın ve tarihin
Mevsim gibi, ırmak gibi, çıtkırıldım bir kavak gibi!



Ey tarlakuşlarının titreşip durduğu masmavi geniş alan, 
Güz geldi mi çiylerle ıslanan kırlar, 
Ey kül renkli ve iyi niyetli gökyüzü! 
Bulutlarını yola çıkar 
Ve kurşuni bir sessizliğe boğ toprağı. 
Yine de 
Ve yalnızca 
İpince 
Bir yolda, uzak bir çavlanın sesiyle gürle. 
Bir adam soruyor bana: Ata binmeyi unutmadın ya? 
Bir dağ doruğu gibiydi, karlı 
Ve çığ salacak, 
Sonsuz, diri fırtınalarla yüklü 
Tepelerde, otların üstünde ilk kar 
Ve sevdiğim şıvgacık fidan, yolun üstünde. 
Güz yeliyle savrulup duruyor 
Ve toprağa 
İyice 
Yaslanıyor, dökülüyor yaprakları, güzle. 
Bir adam soruyor bana: Ata binmeyi unutmadın ya? 
Kim bilebilir, bir tek ağaç bile olmazsa 
O eski, sonsuz ormanı? Sular 
Oluklardan teknelere dökülse de. 
Atlar 
Yeni bir koşu tuttursa da. 
Kim durdurabilir düşleri, ey gece 
Gözler 
Açık olsa da? 
İşte yanıtım: 
Ey tarlakuşlarının titreşip durduğu masmavi geniş alan



Bağışla unutmuşsam, unuttum
sanma yine de; 
Yalnız ve kimsesiz
bir salkımsöğüt bozkırda
ve solgun suları durgun bir deniz
gibiyim şimdi; 
saçlarımı dağıtmakta
şafağın tatlı eli.
Haydi çöz şu kelepçeyi, bu dağı
bilirim ben: Pınarlar akar, sessizce; 
tanırım bu ormanı,
bilirim keçiyollarını her otu, her ağacı,
her dereyi; 
duyulan, kuş sesleridir; 
bırak da dalıp gideyim sonsuz kıra
yaşlı ruhum, gövdemle.
Ya da çöz dilimin bağını
duysun çığlığımı dünya!



Akan dereler gibidir
Gürül gürül küçük umutlarımız.
Neler düşünmeyiz genciz elbette
Elbette düşler peşinde koşarız.
Şimdi el eleyiz şimdi beraber
Bütün saadetlerin yanı sıra,
Ufacık bir gölge bile yok işte
Bizim için yaratılmış dünya.
Aşkımızı öğretmeliyiz rüzgâra
Bütün dünyaya anlatsın bizi.
Duyun ama kıskanmayın gençler
Biz yarattık kendi sevgimizi.
Kuşlara söyledik, İstanbul'a
Köprü'de vapurlara söyledik.
Denizde balık, havada bulut, ne varsa
Aşkımızı bilsin istedik.
Ey dünyada bizim gibi olanlar
Duyun ama kıskanmayın bizi.
Bütün saadetlerin yanı sıra el ele
Biz yarattık kendi sevgimizi.



Suların içinde, kaygısız
Yaşayan minnacık balıklar.
Doğan günle aydınlık dünya
Akşamla, karanlıklar.
Geceler bir tuhaf, ıssız
Delişmen rüzgârlar gezinir.
Bir alabalık ki ıslak, kaygan
Türlü arzular içindedir.
Yemini yer oltaya uzanır
Bir hali var kurnaz, çekingen.
Bir başka hali var bayılıyorum
Uysal insanlara benzeyen.
Sonra umutları, sonra türküsü
Ama iyiliğine, ama kötülüğüne
Bir alabalık ki ıslak, kaygan
Hasret yaşıyor yeryüzüne.
Günden güne güzelleşiyor dünya
Daha ne diyeyim alabalık.
Sen sular içinde biz yeryüzünde
Yaşamaya bir türlü doymadık.



Biliyorum sözcükleri, ama kullanmadığım için unutuyorum.
Onu da unuttum. Şu acılı, şu gerçek olmayan.
Nice yıllar var ki hiç görmediğim
kırları, dağ doruklarını, güvercin uçuşlarını, uzayan
ve uzayıp giden kavakları. Değirmenin ovasını.
Bütün bunları yine de anımsıyorum işte.
Anımsıyorum (onu)  ve yaz gelip geçiyor. Güz yeli
yaprakları dökecek birazdan.
Yağacağını düşündüğüm ince yağmurlar başlayacak
ve ıslatacak, gece ve gündüz, usulca.
Unuttuğum sözcükleri anımsayacak mıyım? Bilmiyorum.
Yüzleri? Sevdiğim sevmediğim. Onu da bilmiyorum. 
Eski bir anıda saklı olanı? Biliyorum ama unutuyorum.
Her şeyi işte. 
Hem biliyor hem unutuyorum.
Hem biliyor hem unutuyorum



İnkâr etmem aşkı
Ağzı bir elma tadı ağzımda
Sevdiği oyuncaklar
En güzeli mızıka
Derken geçer gider birdenbire
Güzelim yaz
Eylülle hüzün
Türkülerde yağmur
Uykusuz geceler ki
Çoktaaan unutulmuştur
Severdi her şeyi
Yollar uzun yürüse
Küçük çakıl taşları, birkaç sümüklüböcek
Bir serçe



Değirmenin yanı başında bir küçük ova
Şurada bir bahçe, ötede ceviz ağaçları, daha ötede çınarlar
Kavaklar çay boyunca
Ve keçiler tırmanır Kocataş'ın orada
Ya bir çitlembiğe ya bir andıza
Seslenir Yusuf
Uzakta çok uzakta, bir kuş gibi görünen Yusuf
Sesi yankılanır koyakta
Balıklar, alabalıklar, pullu balıklar
Çayda
Suları soğuk çayda
Elimizi uzatır tutardık balıkları
Kimi zaman da oltayla, zıpkınla
Koca Büğet'te yüzerdik
Atlardık kayalardan sulara
Sular köpük köpük kalırdı
(Keğiş derdik o zamanlar ona, şimdi de öyle diyorlar
Ama balık kalmamış şimdi
Suları da bir karış ya var ya yok
Değirmeni bile döndürmüyor
Değirmenin önündeki uzun kavak
Kesilmiş
Ve dallarında sincaplar gezinen ceviz
Çeyiz sandığı olmuş) 
Geceleri Ay doğardı
Vurdu mu şavkı koyağa
Ağaçlar masal ağacı olur
Yusufçuklar öterdi
Gecenin hüzünlü kuşları
Karşı yamaçtaki komşular
Silah atar Ay'a karşı
Çocuklar ateş yakar
Çocukların yaktığı ateşte
Gölgeler uzar gider
Ta uzakta bir başka yamaçta Memet Ali
Bir Karacaoğlan söyler
Aheyle
Dağlipin sesi gıcır gıcır gelir
Kendim Çavuş'un bahçesinden
Şeftaliler çalınır
(Neye yarar bütün bunlar
Çocukluk bir daha geçer mi ele
Ne gençlik ne yaşlılık
Baba yurdu bu dağ köyünde
Yaşanmış günleri getirir mi geri
Nerde Yusuf
Nerde Fettah
Nerde Acem Ahmet, Memet Ali) 
Avluk'un oralarda
Pürçek'in oralarda
Kale'nin, Çardak'ın
Kozalaklarından sakız topladığımız ağaçlar
Suyundan içtiğimiz pınarlar
Beni sırtından atan at
Arıkuşu gelmez şahin yok
Abdallar konup göçmez yazılarında
Akifiye
Boynumda bir muskadır
Değirmendere
Nice yıllardan sonra bile
Toprak bir damdır
Büğleğen'le, Adaca'yla, Gök Büğet'le birlikte
Kirazlarının, cevizlerinin, fındıklarının
Tadı yaşar dilimde
(Gökyüzünde bir bulut
Nasıl giderse dağlara doğru
İnsan nasıl düşerse yollara usulca
Anılar da öyle
Yol alır gönlümüzde
Eskimez çocukluktaki düşler
İnsan eskise de
Doğa eskise de)



Yeniden öğrenmeliyim gökyüzünü,
Doğayı, ellerimi kanatan deve dikenlerini; 
Çünkü yaşamaktayım hüznü.
Bir yol uğrağı mı Babadat, ey çoban! 
Sığınır mı ormanın kuytularına
Avcıdan kaçan ceylan? 
Çıkarır da heybesinden
Sunar tazeliği,
İçimdeki ivecen.
İşte bilmediğim bir ad daha,
Sanki bir göz göze gelme,
Nereden baksan tarih, coğrafya!



Herkes bir şey söylüyor
Kimi aşk diyor kimi ilkyaz
Böyle yapar insanı,
Ama hiçbiri bilmiyor biraz
Dön kendi kendine
Dön kendi kendine, başım! 
Kaç Samanyolu fışkırır düşlerinden
Kim bilir kaç dağ çiçeklenir
Kaç deniz ölür kaç ozan yanar
Bükülür boynun senin, ey şiir! 
Kal kendi kendine
Kal kendi kendine, düşüm! 
Çavdarların biçildiği tarlalarda
Gece, Ay daha güzeldi
Ve gölgeleri ağaçların
Daha bir uzar giderdi
Ak kendi kendine
Ak kendi kendine, yaşım!



Gün ışırken kayalıklarda 
Dolaşan yavru geyikler gibi. 
Geldi yanıma oturdu şöyle 
Islak serin gözleri. 
En güzel günlerinde aşkımızın 
Aşağıdan taze rüzgârlar eser. 
Yosunlu bir çeşmeden 
Bir çift karaca eğilmiş su içer. 
Titreyen ellerimle okşadım, sevdim 
Tutup o incecik bileği, 
Göremem düşlerimde bile artık 
O çekingenliği, güzelliği. 
Hey atılan tohumları ilk aşkın 
Dünya yüzündeki avarelik. 
Üstümüzde şaşkınlığı hulyaların 
Aşkın o güzel kudreti. 
Ortalıkta bir serinlik... 
Kuşlar sevinçle uçardı üstümüzden 
Bulutlar alçaklardan gider, 
Biz sevda içindeydik.



Yelkenleri dolduran yele 
Uçurtmayi uçuran yele 
Güzel ve tatli 
Kizlarin saçlarini dagitan yele 
Yagmur getiren 
Yapraklardaki yele 
Sulari kabartan 
Ince ve alimli yele 
Ovada yürüyen 
Daglarda seken yigit yele 
Bulutlari güden 
Kuş tüyünden hafif yele 
Çiçekler açan 
Uzun yolculuklardaki yele 
Kâfir ve çapkin 
Sessizce gülen yele 
Güvercinin ve kirlangicin 
Kartalin kanatlarina vuran yele 
Sevgiye kanat olan yele



Nasıl olsa bir gün eriye eriye tükenecek Güneş,
nasıl olsa düşeceksiniz bir kaldırıma, severken
ya da koklarken bir çiçeği, bir mektubu okurken ya da
bir parkta güneşlenirken, çocukların oynaştığı bir sıra
(sevgi, o yabanıl dağ geyiği, kaçar durur sizden) 
akşam çökerken, boğuk bir sıkıntıyla kente
o alışılmış sicim yağmurlar yağarken
(soluk, kararsız bir göğün altında, bir başınıza öyle) 
adımlarınız gider ya gitmez, sigaranız ağzınızda
merhaba diyensiz, tükenmişliğinizi sonuna değin yaşarken
siz var mısınız bu kentin pis havasında (bilmezken) 
sokak kedilerinin, o hüzün şarkılarının yanında
nasıl olsa bir gün olacak bu, kaçamazsınız
(siz kendiniz misiniz gerçekten? onu da düşünmelisiniz) 
meyhanelere girseniz sıkıntıyla, kavgalarınız olsa
nedensiz ve korkunç. Tutup güvercinleri okşasanız
ya da yolsanız tüylerini martıların ve onların
gümüş saplı kara bir bıçağı öfkeyle sallasanız havaya
tükeneceksiniz yine de. Bu korkunç sorunun karşılığı yok
savaşlardan yenilmiş çıkacaksınız, yitik hep yitik
neyiniz varsa, acının bilinmedik köşelerinde ta derinde
yitik hep yitik. Boyuna bu. Varlaştırmaz sizi hiçbir şey
akşamın yüreğe ağır basan o yılgın gelişinde
isteklerin bilinmezliğinde, adım başı değişen, adım başı
kararsız. Hangi soruya karşılık olacak? bilinmezken
kalmanın neyi değiştireceği, gitmenin neyi eksilteceği
neye yok desek, neyi çarmıha gersek, neye tapsak
diye düşünseniz bile. Düşünmek olur bu önce, ama sonra? 
ama sonra sıkıntılarınızın kışı başlar yine de
çevrenizde ateşten bir çember gibi darala darala
çevrenizde ateşten bir çember gibi darala darala



Yurdun acılar içinde, halkın
Umutsuz mu? O zaman
Sığınacaksın gerçeğine
Bunca yaşadığın yılın! 
Ey ozan, can yakan bir iğne
Gibi acı verse de olanlar, sakın
Şiire küsme! 
Gelir geçer onlar, sen kalırsın,
Solsa da umut, her an; 
Nice insanların yerine
Sen çekeceksin acıyı, böyledir; umut dağın
Ardında olmayacak yine de,
Takmasa da kimse seni, söyle sözünü, sakın
Küsme şiire!



Yatmadığım bir oda,
Kokusunu bilmediğim bir çiçek,
Gitmediğim bir dağ,
Yorgun uzanmadığım kumsal,
Ağlayan bir karga
İnleyen bir taş.
Güzeli güzel yapan sevmek
Adana: At arabaları, bisikletler, kamyonlar
Traktörler, yayalar, el arabaları
Otolar, giriyor birbirine dar sokaklarda; 
Aşlamacı şıngırdatıyor güğümünü
Soğuk soğuk soğuk
Soğuk aşlama.
Bir kuş diyor ki ona, gül gibisin.
Küçük, kırmızı yuvaları sever
Benim yılanım, girer içlerine, uyur.
Peki, ne yapar o zaman Tanrı gökte,
Sonsuzluk sıkmaz mı onu? 
Durmuş, soruyor
Ölüm olağan mı sence? 
Hayır diyorum, hayır
Celladın işi ölüm.
Adana: O özlediğim kent.
Çocukluğumda ğaç altında yatardık
Yaz geceleri ve daima göçte; 
Biliyorum yıldızların sessizliğini
Ama görmedim suskun bir ülke.
Gözyaşı mı olmak istiyorsun ey ırmak? 
Düşmesini bilmiyor bu yaprak,
Uçmasını bilmiyor bu kuş,
Yürümesini bilmiyor bu çocuk,
Sevmesini bilmiyor bu kadın,
Yağmasını bilmiyor bu kar,
Akmasını bilmiyor bu dere,
Pek çok şeyi bilmiyor bu halk.
Kar eriyor, dere çığlık atıyor
Dolaşıyor otları, ağaçları inceden bir rüzgâr,
İşte yine, doğa bu, güzelim ana
Evrene kafa tutuyor ve hatta sana, ey ölüm! 
Yolları taştan Adana: Duruyor işte orda
Ulaşıyor sıcak bir yaza, solgun bir güze.



Albatros, sana bu şarkiyi o kiyilardan getirdim hani öldügün 
çigdemlerin dünyamiza sökün ettigi o korkusuz baharda. 
Hani o gökyüzünün korkunç güzelligiyle şarkilar söyledigimiz 
koşup koşup da bir türlü ulaşamadigimiz o dünya. 
Agladigimiz ya da küfrettigimiz ya da şişmanladigimiz 
hani o güvercinlere o çaylaklara o bahçe dolusu karanfillere,
hiçbir zaman bizim olmayacak taylar için sevindigimiz 
denizin ortasinda bitirdigimiz o kavgali günlerde. 
Albatros, seni andikça koşu atlari gibi ürkegim öyle 
hani o akşamlari düşünüyorum o hiç bitmeyecek geceleri, 
o aptalligimizi o sarişin kizlari o gelmeyecek 
hani ansizin bir köşe başinda rastlantilar gibi. 
Albatros, seni biliyorum, ölüm akşamlarinin yalnizligisin 
koltuguna alip bohçasini kaçan kizlarin sevgililerine benzer; 
hani o buz tutmuş denizlerin o buzullar çaginin o anlatimsiz
sevgiye de yakin kine de yaşama da yakin ölüme de derler 
işte o günlerin, işte o kimsesizliklerin, işte o yenilgilerin 
aç bir saldirganlikla gece kapilarini zorlayan; 
hani al parmakli, hep düşlerimizde gördügümüz ama bilmedigimiz 
ama küçücük avuçlariyla bizi atlar gibi sulayan. 
Albatros, bize güneşi sattilar, oysa bizim güneşimiz vardi eskiden 
hani o, daha çok, mevsimlerde soyunan yilanlar gibi olmaliydik; 
isteklerimiz yendi bizi, karaya vurduk/zonkluyor başimiz, 
bizden en son bir atilimdir akşamlari inen karanlik. 
Savaşan ellerimiz bizim, pişmanliklara karşi ve kinlere 
kararmakta derilerimiz her gördügümüz gün en güzel şeyi. 
Hani çirkinligimizi söylesek ya koyu bir sikilganlikla; 
ama ezilmiş ellerimizi kime göstersek şimdi. 
Albatros, kime göstersek şimdi yaralarimizi, korkunç ve irinli 
yumuk gözlerle al kisraklara dogru koşan atlarimiz gemsiz. 
Hani gecenin hangi saati bilinmez/kapilarimiz vurulur ya, 
bir ürperişle, kisik aydinlikta dururken tenha evimiz. 
ey bir ürperişle gönlümüzü çelen, bizi yalnizligina götüren 
sana bu şiiri denizin köpüklerinden alip getirdim, 
o kadar kötü de degil sevgiye ve yalnizliga siginişim 
albatros, ölüm kuşum/kutsal çirkinligim benim.



Yana yana ışığına geldim 
Isitmadin beni sevdigim 
Beni almadin uzandigin engine 
Deniz olsam da irmak olsam da 
Yansam da bir senin ateşine 
Sabahlari düşen çiy tanesi 
Akşamlari esen serin rüzgâr 
Hep ayni havada yasli şarkilar 
Ben seni neşede aradim yoksun 
Gecenin içinde de yoksun gündüzde de 
Agaç dallarinda aradim 
Gün işiginda aradim orda da yoksun 
Bu gece Ay'i parçalanmiş gördüm 
Sari bir Ay'di sonra beyazdi 
Koştum sen misin diyerek 
Vardim baktim sen misin diyerek 
Nerdesin nerdesin diyerek 
Yana yana işigina geldim 
Başladim yarim kaldi şiirlerim 
Ne ak ne kara titrek ellerim 
Sana uzanir sessizlik içinde



Toroslar'da Gülek Boğazı
Gülek Boğazı'nda bir çeşme.
Bir musikidir başlar
İnceden ince.
İri gövdeli bir çınar
Bekler durur suyu.
Benim gözlerime vermiş çeşmecik
Olanca uykuyu.
Bir çoban kavalını dayamış
Üflemiş hafiften bir rüzgâr.
Ah çeşme çeşme diye
Kaval ağlar.
Bütün iyi düşünceler sağlıklar
Suyundan içene vergi.
Kalplere doldurur akışı
Gürül gürül sevgi.
Eğil gözlerinden öpeyim çeşmem
Suyundan içeyim avuçlarımla.
Başlasın mutluluk dört yanımdan
Başlasın yaşama.



Giderdi yolda toz içinde
İnsan mı belli değil çorak toprakta ağaç mı ya da
Bir düşte yaslı yorgun
Olurla olmaz arasında
Yollara dağlara
Bir türkü gibi dağılırcaydı
Su ırmak akarcaydı
Gelsin yeniden dağlarıma derce
Sulamıştı biraz
Ellemişti toprağı parça parça
Duyumsamıştı her şeyi
Bilirle bilmez arasında
Dağın aşkı aşk değil
Gülün gülü gül değil
İpek örücüsü kılıç vurucusu
Sen sen ol sen değilce
Kent kaçkını sılasız yolcu
Bilinir ki yeniden yaşanmaz geçmiş söyle ona
Yorulmuş ayakta durmaktan ağaç
Uyumaz gibiydi uyurca
Ağzında gül taşıyan bir ejderha
Gözleri eski ev pencereleri
Kapalı açık yarı kapalı
Açıkta kapalıca
Toprak vermeyecekti istediğini kalmamıştı
Borcu insana yüz bin yıllardır
Çoğala çoğala derdi gele gele ağır
Çekmez gibiydi çekerce
Yaşı belirsiz yaşlılar gibi duygulu görkemli güleç
Yürek öksüz sanır kendini bahçe çiçeksiz kuş göksüz
Ey ölüm ey ölüm ey sonsuz ölüm
Dicle ulu bir sudur savruldu külüm Dicle’ye!



Sular alıp götürüyor, kıyısında durma denizin
diyor, gülümseyen sesi.
Unutmuşum. Nasıldı? 
Zaman siliyor, ayak izlerini
ve yaşananları.
Böyle diyor
ve ekliyor, soran sesi.
Ah elbet! Hangi deniz kalır dünkü gibi? 
Eriyen yosunlar, sular 
kabardıkça ve yerinde durdukça aklım,
kaç yüzyıl böyle, diyor ve soruyor ardından,
- Erken mi geldik? 
Bilmiyorum. Yanıtım yok
ya da işte bu: Bilmiyorum.
Aşk bir tabu, gençlik bir çıkmaz sokak
o zamanlarda, diyorum; 
eskiyen o zamanlarda.
Bak, diyor, gökyüzü kurşuni
ve leylekler göçüyor.



seni de vururlar bir gün ey acı
uçuşup durduğun kanatlarından
sazın, sözün, türkülerin tükenir
ellerin koynunda kalakalırsın
şakaklarına kar yağıyor bilesin ey acı
gül açan yüzlerimizde
göğeriyor rengin senin de
biz seni
tâ eskiden tanırız
hani göğüslerimize taş olur inerdin
avuçlarımızda hira dağıydın
al atların tan yerine ayarlanmış yelelerinde
akdeniz rüzgarlarına karışan sendin
biliyorum
hiçbir tarih yazmayacak ve bir
sır gibi kalacak yakılan kitaplarda
göbek bağı anasından henüz çözülmemiş bebelerimize 
mitralyözlerin washingtondan ayarlandığını
seni de yakarlar bir gün ey acı
bir taptuk kul gözlerinden vurursa
parmakların eğri ağaç tutmaz
çığlıkların çağlar aşar duymazsın
ve ben biliyorum
örümceği, mağarayı, güvercini, asâyı
ve ibrahim'in baltasını
biliyorum
nereden başladı bu kesik dans
ve bu dansa karşı afyonlanmış hecin yüzlü
insanlar kim? 
kim kimin yanında
kim kimin karşısında
meclis kürsüsünden konuşan bu adam kim
üsküdür kız lisesinde okuyan genç kız
çantasında kimin fotoğrafını taşıyor
kadıköy vapurunda sigara tüttüren delikanlılar
neden gülüyorlar ki
seni de vururlar bir gün ey acı
filistin'de sapan taşlı çocuklar
dalın, kolun, fidelerin budanır
kuru bir kütükle kalakalırsın
öyle bakmayın balkonlarınızdan
fırat nehri ayrılık çıbanına tutuldu,
damarlarımızı yırtıyor
tuna nehri, onulmaz boşnak sızıları
pompalıyor yüreğimize
pilevne türküleri ağıtlara dönüşürken,
çeçenya'da yiğitler
inancın emeğin / ve aşk'ın
kılcal damarlarına ulanıp sustular...
ve ne bağdat'tan
ne şam'dan
ne mekke'den
ne diyarıbekir'den
ne istanbul'dan
ne buhara'dan
bunca telefon direğine rağmen kimse kimseyi
duymuyor
seni de vururlar bir gün ey acı
halepçe'de soldurulmuş gül gibi
bu sevdaya düşsen, sen de yanarsın
suskun, sıcak, uzun yaz geceleri
ve siz
ey analar,
hani siz, gecelerinizi böler, çocuklarınıza ninniler
söylerdiniz
hani siz, fatihler doğururdunuz...
gelin kızların giysileri kirletildi
çocuklar hep yetim kaldı
'elem yecidke yetimen feava'
ve ben biliyorum
ben biliyorum
istanbul'un
bağdat'ın
diyarıbekir'in
mekke'nin
buhara'nın
birbirine nasıl bağlandığını, nasıl çözüldüğünü; sonra
ey insan
ey insanlık
ayağa kalk
kolları ve bacakları budanmış delikanlıları
boyunları gövdelerinden ayrılmış insanları
gözleri uyur gibi kapanmış, kan pıhtıları içindeki bu
çocukları
gelişmiş laboratuarlarınızda dikkatle inceleyin
ve bir gün
bu dünya
gül bahçesine dönecek
bunu böyle bilin; ve
unutmayın..



Talan edilmiş bir ömrün
Haritasıyım ben	
İyi okumalısın beni
Ne sevecen gülücüklerin
Gölgelediği yüzüm
Ne kırağı vurgunu başakların
Boyun eğişi
İşaret etmez beni
Ben hep al taylara vurgunum
Kahroluşum bundandır
Çünkü her nisan ayı geldiğinde
Yani erikler yeşerip
Şeftaliler tüylendiğinde
Bağ bozumu yaşıyorum
Usul usul düşüyor yanıma
Kollarım
Usul usul ayrılıp kopuyor gövdem
Ruhumdan
Şaha kalkışı düşüyor aklıma 
Al taylı ayrılıkların
Vurup gidişi İstanbul’u yerden yere
Gidişi yani sıyırması eti kemiğinden
İyi okumalısın beni
Talan edilmiş bir ömrün haritasıyım ben
Ne Züleyha Züleyha sızlar kemiklerim
Ne ölüp giderim hasretinden
Hiç bir bıçak işlemez gövdeme
Burada böyle
Büküp kırılası boynumu
Yollarını beklerim Yakup’ca
Sen ise aldırmıyorsun
Kelimelerimin cam kırıklarında
Çırpınışına
Kahroluşum bundandır gülüm
Bir de 
Yitip gidiyorsun uçurumlarında
Sanal akşamların
Ve darmadağın oluyor tozların uçuşuyor
Sık ağaçlı yerlerin göğünde
Uçuşuyorsun
Dağ doruklarının fırtınalarında
Seni nasıl toplayayım gülüm
Avuçlarımdan kan fışkırtıyor 
Hırçın ve zalim
Dikenlerin
Ben seni nasıl toplayayım gülüm
Senden nasıl kopayım gülüm



üşümek üşümek bir tanem 
çocuksu gözlerinin alevinde
titreyip üşümek
ve kaçıp gitmek buralardan
buralar bana dar geliyor
sevdiğim
yüreğim sığmıyor göklerin altına
vurup gidiyorum
rüzgarın kanatlarında
belkısların diyarından ta kehkeşanlara
dolaşıyorum yeryüzünü
gökyüzü,melekleri,
yıldızları
ayda duruyor hala canlı ve dipdiri
aşkımızın izleri
buralar bana dar geliyor
birtanem
tutunamıyorum bu zalim dağlara,
ovalara, vadilere
taşıp gidiyorum okyanuslardan
üşüyorum
üşüyorum
alev alev kartipilerinde üşüyorum
dönüp bakıyorum yollara
virane evlerin silueti düşmüş
hatıralara
dönüp bakıyorum dumanı
göklere biriken yakılmış zamanlara
sen daha çocuksun bilmiyorsun
aşkın buzlu bir yanardağ olduğunu
kaldırımların sensizliği nasıl
haykırdığımı yüzüme
denizin korkunç dalgalarını
ve kıyıdaki insafsız 
çarpıntılarını
ve durup durup çılgınca
yokluğuna nasıl ağladığını
istanbul,un
sen bilemiyorsun
üşümek üşümek bir tanem
çocuksu gözlerinin alevinde
titreyip üşümek
ve kacıp gitmek buralardan
buralar bana dar geliyor
sevdiğim
yüreğim sığmıyor
çırpınıp duruyor deryaların 
uçsuz bucaksız ufuklarında
üşüyorum 
zümrüt gözlerinin alev alev 
yangınında
üşüyorum bir tanem
üşüyorum



bırakıp 
gıdecekmiydın
bir gün
böylesine
kilitleyip beni cehennem ateşinle
ayrılığın narlı cenderesine
ve alıp tüm kınalı  kuşları
kucağına
gidecekmiydın
sevdığim



Süzülür gözlerimden
Damla damla hayalin
Çığ düşer yaprağıma
Açılmadan solarım
Kırılır dökülürüm geçeceğin yollara
Hıçkırarak bakarım
Masmavi sabahlara
Hıçkırarak bakarım
Denizdeki şavkına



Üşüdü bahtımda zaman
Gözyaşlarım ırmak oldu
Saçıldı dilinden mercan
Sesinden bir mecnun doğdu



eriyor
yüzünde sararan kanlıca gibi
şiirimde gümüş gökler
eriyor.bakma bana öğle
yanamıyorum
halbuki geçtiğim yollar
eriyor
güneş hiç batmadı kaldı
elinde.tılsımlı baharlar
yandı dilinde
yanlış bir duruşun
koku gölünde
boğuldum
elbette.
yalan eriyor 
titreyen seslerde  kader 
eriyor



GİDERSEN
gidersen
bir şeyler kırılır bir yerlerde
kuşların kanadı kopar
gökyüzünde
dilim parçalanır ağzımda
sesim kısılır
yüreğimde fırtınalar kopar
alıştı bu şehir sesine, gidersen
yıkılır
gidersen acıların üşütür beni
dilim kapı tokmağına yapışır ve öğlece kalır
kiparmaklarının izi duruyor orada
gidersen
kokunu suzerim türkülerden
gidersen
rengine boyanırım
karanfillerin
bu kenti beste yaparım
üretirim kanımdaki ateşinde seni
gidersen
bırakmam, küçücük ellerini



Kurulur gönlüme tahtın
Sevgili
Dünyanın tahtları
Virane kalır
Ebedi gülüşün sarar
İçimi
Silinir kainat
Tek adın 
kalır



Şiirlerim seni anlatınca,
Şarkılarım senden bahsedince güzelleşiyor.
İşte aşk bu.
Çıldırtan, yakan, tarifsiz duygu,
Dudaklarında gülümseme,
Gözlerinde tutku.
İçini kemiren bir arzu,
Başka tanımı yok,
Sanırım aşk bu.
Gece aydınlığına tutsak,
Yaz akşamlarına özgü,
Ben sana tutsak,
Ben sana yenik düştüm aşk.
Renkler sende bulmuş mutluluğu,
Aşk sende.Sende var oluca,
Anlamış aşk olduğunu.
Çocuksu bir sevginin öksüzüyüm ben,
Gel artık bu yalnızlığım son bulsun.
Al götür beni buralardan,
Mutluluklar ülkesine.
Kalbimde senden başka kimseye yer vermedim
Bilmiyorum nasıl anlatsam sevgimi sana,
Bakma gözümden akan yaşlara,
Onlar sevinç gözyaşları.
Bundan sonra hayatımız aydınlanmalı,
Mutluluğun sonsuz derinliğine dalmalıyız seninle.
Haydi ellerini ver bana,
Yalnız bana bakmalı gözlerin derin,derin,
Yalnız beni görmeli,
Yalnız beni sevmeli.
Bakmasın başkası gözlerine istemem,
Kimse bakamaz gözlerine,benim baktığım gibi,.
Ben sende tutsak,
Ben senin esirinim



Tazele baharını
Yağmur yağsın başaklara
Bir ırgat yürüsün
Toprak kokan zifiri gecelerde
Tazele baharını
Alnında bir damlacık ter düşsün
Mor çiçeğin üstüne
Usul usul kat bakışlarının ateşini
Kanıma
Usul usul yüreğimi kolla
Bir ırgat mızrabı
Dokunsun yarama
-ki yaramı çocuklar kalbinde saklar
tazele baharını gönül evimde
tazele baharını yar - ki
dolanıp gelsin üstüme
dost dediğin zamanlar



Ay ışığı kahvende
Türkülere boyandı bir yüzünde gül açtı
Ötekine ay düştü
İçtim ayı yüzünden
gülümsedin denize
Ay oldu içim-dışım
Ve uzandım göklere umudu tutmak için
Üşüdüm rüzgarından
Hüzün alevlerinin



Kura’da çocuk 
Buz üstüne yalın konduruyor
Ağzını
Yırtık urbalar içinde bozgun
kordan öfke gözleri
Yoluyor buzdan dalgalarını
Bedeninden kura’nın 
Nemli bir gurbet türküsünün bestesinde 
Yaşlanıyor çocuk güze
Tayinlere yapışınca gözleri
Islanır nöbetçi küfürleri ardında
Gök parmaklarında evrensel sızı
Kura’da çocuk
Yüzü zemheri yanığı
Gözleri simsiyah açlık tırpan
Buz üstüne mavi konduruyor
Ağzını 
Kura’da
Çocuk



Sen yoksun 
İstanbul’da yağmurlar kurşun gibi
İşliyor bedene
bahar safran, sular katran
deniz zifir
Sen yoksun
balda yangını öpmek yazgısıdır 
alnımın
nurda zehiri içmek
kaderidir
ruhumun
Sen yoksun
İstanbul’da yağmurlar kurşun gibi
işliyor bedene



Kan yürüyor incecik damarlarından yapraklara,
sevda sözleri fısıldıyor rüzgar çam fidelerine
ki onlar har'lanmış gül tomurcukları arasından
derilmiş binbir sırdır sevgililer arasında söylenir sadece.
Bir de dağ doruklarından geçen al kanatlı turnalara söylenir.
Turnalar ki bazen gurbeti sılaya, bazen sılayı gurbete taşır.
Ve bir türkü yollanır ardından turnaların:
Allı turnam bizim ele varırsan...ya da 
Gün vurmuş yar hayaline 
Doyamadım ben tadına 
Desem dil incitir demem 
Kurban olayım adına 
Şöyle mi söylemeli yoksa; 
Güllerden taç yapıp başına koysam
İçinde birinin yaprağı olsam
Taşır'mıydın beni gül yüzlü yarim
Bir mevsim başında sararıp solsam
Derin gök yüzün de asılısın, derin sularına yöneldim
Derin sancılar içindeyim.
Düşlerde kavrulan 
Bir mavi akşam 
Aktı gözlerimden 
Kan rengi Leyla
Duyuyor musun sesimi? 
Titrek sesimin kırıntıları dökülüyor mu çevrene 
Sesim bir pervane gibi dönüyor mu etrafında.
Elindeki papatya yapraklarının ucunda sararmış incecik.
Kıvrımları tutmaya çalış/etrafını dikkatle incele, gözünü aç,
vaktine düştüm, aç gözünü Leyla, 
aç ve bak,
nice mahur besteler ekledik şarkılara nice sayfalar tarih kitaplarına.
Susuz kalmış bir ceylanın bakışlarında ıslandı yazmalarımız
Dillerimiz lal Üstümüz lekeli
Nice kanayan sessizlikler boşalttık 
okul kapıların da bu ülkenin.
Ve şimdi acı'yı şiirin damarlarından yürütüp 
kıyılarına boşaltacağım İstanbul'un
Ve şimdi milyonlarca kilotonluk kelimeler 
patlatacağım Ankara'nın bulvarlarında.
Çünkü hücrelerim senin işgalinde,
İliklerime kadar sen olmuşum.
Çiçek yağmuru bakışından süzülen serabın,
bahar kokan sesinle gelen sevincin peşindeyim.
Ve bir ömür peşinden geleceğim.
Gönlümde ki ateşi sesin soğutuyor,
bulutlara yaslanıp ince ince yağıyorsun yüreğime,
umut ektin hayatıma, damarlarıma sevgi
Pompaladın, hayalle tanıştırdın beni.
Deniz'i, ay'ı, ay ışığını, şehri, gün'ü,
güneş'i tanıttın bana.
Yağmuru yaşattın, yağmur olup yağarak bedenime.
Kış'ı kış soğukların da ateşler içinde kavrulmayı öğrettin.
İlkbaharı, ilkbahar güneşinin altında ayrılık üşümeleri yaşattın bana.
Önce zindan dan ışığa, sonra tekrar aydınlıktan zindana attın beni.
Topraktan fışkıran bir gül fidesi gibi toprağından doğurdun beni
Ve sonra bu fideyi ateşlere attın.
Halden hale soktun,
kaptan kaba doldurup boşalttın beni.
Irmaklar gibi başımı taşlara vura vura okyanusuna akıyorum,
akıyoruz şimdi.
Bir yaprakcık gibi tutunduk kocaman gövdene,
tutunduğumuzu sandık, sanmaya devam edeceğiz,
Ufalayıp toz zerreleri halinde dallarından atıncaya dek. 
Bir yağmura tutuldu içimin sonbaharı 
Hiçbir mevsim bilmiyor kahreden bu hicranı 
Hep çıldırtan bu ateş yanıyor derinlerde 
Hiçbir ateş yakmıyor bu ateşi sultanım 
Bir sağnaktır gözlerin iniyor göklerimden 
Ve alevden deryalar kaynıyor dört bir yanda 
Ah dinmiyor İstanbul dinmiyor bu dalgalar
Sabah olmadan unutuldu yağmurun tadı.
Geriye nemli gözleri kaldı Üsküdar sokaklarının.
Dağ gibi çöktün Çamlıca'nın omuzlarına.
Dağ dağ dağladın İstanbul kıyılarını.
Kıyıda ki minik park'ın çiçeklerinde deli rüzgarlar gibi dolaşıyor kokun.
Nemli bir soğuk gibi yürek kapılarından giriyorsun. 
Kapı pervazlarından sızıyorsun İstanbul gecelerinin. 
Mavi bir sızı gibi, çılgın bir gün hüzmesi gibi, 
bütün dillerden yükselen ağıt gibi, 
bütün şarkılarda seslenen nağmeler gibi, 
kor külçeleri gibi dökülüyorsun İstanbul gecelerine.
İstanbul gecelerinde görülen rüyalara sızıyor, 
uykularını kemiriyorsun genç kızların.
Güneşin kalbi insin kalbine Leyla, sus Leyla, 
serin ol Leyla, Leyla ah Leyla.
Vakit gidiyor dönüşü yok bu kervanın 
en içli türküleri içiyorum zifir gecelerde.
Aç kapını ve gör
şehrayn denizlere düşüyor vaktin 
vakit gidiyor lal lal'dır ebediyyen 
oturur bir siyah taş gibi yüreğine 
koynuna bastırdığın fotoğraf
Bastır sesini tümseklerin, vahaların, çöllerin.
Bastır ve sustur sesini vaktin.
"Mor kıvılcımlar geçiyor darmadağın gecelerimizden,
acı'dan oyalarla etrafını süslediğimiz nice mendiller 
çürüttük biz bu zifir gecelerde-Leyla.
Senin mendillerini ise çatlayan damarlarımıza bastırıyoruz"
Biliyorum Leyla
sözümü bıçak gibi kesecekler,
daha senin adını anmadan kül olacağım ben.
"Adın kurtuluştur, ama ben söylememeliyim,,
İşte böyle türküler çağırmalıyım, her renk'ten, 
her ses'ten her dilden ki,
herkes kendi dilince, rengince anlasın.
Gülleri çiçeklenir, çiçekleri dillenirdi 
sen gülünce İstanbulun.
Ağladığında sonbahar, güldüğünde ilkbahardı 
ve kanaryalar kanatlanırdı sesinden. 
Özlediğinde gurbeti, kızdığında rüzgarı, 
sevdiğinde sılası, tebessümünde vuslatı, 
hüznünde bayramı kanatlanırdı İstanbul'un. 
Her kıyısında, kıyılarının her taşında 
alevden dalgalar gibi vuruyorsun yüzüme, 
kabarıp yitiyor gülücüklerin beyaz köpüklerde.



Akıt gözlerini tel örgülerden
Ak gel mavi mavi
Sız derinlerden
Durdur mevsimleri gelmesin nisan
Kır kanatlarını
Sensiz zamanın
Her yerde hayalin 
Sesin bakışın 
Yıka gözyaşınla yaralarımı
Uçuşsun kuğular bakışlarından
Ellerinde sağnak sağnak bayramlar
İstasyonda yağmurlara karışsın
Akıt gözlerini tel örgülerden
Ak gel mavi mavi
Sız derinlerden
Bu yasağın bestesine kan düşsün
Bin asırlık hasret türkülerinden



ıslık çal
geceyi böl
boynuna dola
sesini duy gözlerimin damla damla
zeferini tut, eriyip yitme, diren sen o'sun
aç kapını
ismail'im ben
yerle gök arasından çıkış yok
teslim oldum
onurum senin, dilersen
taş dilinde sesin yasak
gönül dilinde benimsin
üşütme ciğerini ateşlerde yine
boynum acır
ismail'im ben
duruşuna yanmadım
yakıldım
ısınmadı bedenim, bükülmedi boynum
büktürüldüm
eşiğindeyim, al içeri
bağla ve kes beni
ismail'im ben
vuruldun
tüylerin kaldı dişlerinin arasında keklik
kovdun
koku aldı havada titrek bir sesle
yalancı dedi uçarken göklere
ve korundu
nefreti donandırılarak
üşümedi bu kez körpe ciğer ateşlerden
sayrılıktan
dönecek yeniden koku'dan serüven'e
yaşıyor
şiir
varedene şükür
gökler yarıldı içinden yürek çıktı
dağlar hallaç pamuğu gibi atıldı
diplerde yürek atıyordu canlı
okyanuslar taştı
inciler çatladı
kan aktı yürekten
kapına geldim kanayarak
gözlerimin sesini
duy
boynumun -da- al kokusunu
bıçak elinde
ismail'im ben
ıslık çal
geceyi böl
yüzüne, yüreğine sür, kanına bula
sesini duy gözlerimin damla damla
al beni evine kapındayım, yerim göğüm yok
boynum önünde
ismail'im ben
koynuna koy muhabbetli demleri
ıslak mendilleri
titrek sesleri, yalanları,
yeminleri
zeytin üstüne yapılan
kan üstüne kurulu saltanatlar
uçta duran hayatlar
yetmiyor
bir tek vefalı bakışına adandım
üstüne kan sıçramasın
bağla ellerimi
anormal sevdiğin zat aşkına
vur bıçağı
ismail'im ben, ismail



Zarafet kaçırdım zülfüne kondu
bir gül yaprağında hayalin dondu
bu hangi makamsa gönlüm hûn oldu
o sevdalar saçan nağmelerinden
Sen güldün de gecelerim ağardı
kristal yüzünden güneşler doğdu
bir Ağustos değil mevsimler yandı
sesin dökülünce aynalarımdan
Saçlarında Eylül güz perde perde
tutsak etmiş gönlü yakmış ezelde
aklına gitmeler düştüğü yerde
al götür beni de git buralardan
Işığım, sevgilim, baharım, yazım
ben çok sevdim seni yavru ceylanım
alevlere düştü yandı ciğerim
o eşsiz bal rengi bakışlarından



Saçların
Belalı bir sessizlikte kabarıyor
Ansızın
Uçurum kenarındaki umut ışığı gibi
Ve büyüyor gözlerimiz
Sesindeki incecik hecelerde
Büyüyor öfkesi karanlıkların
Öfkesi sokakların
Saçların
Savrulup gidiyor göklere
Dua dua
Ve saçların için kopuyor
Kıpkızıl 
Kıyametler
Saçların sonsuzluğa çağrı
Saçların aydınlığın öncüsü
Saçların yakıyor içimi
Saçların
Sessizliğin asi koynunda
Dölleniyor
Eski bir tarih sayfası 
Ayartıyor
Saçlarını
Cinayetler, sehbalar
Ve sakalları babamın
Pamuk pamuk
İplere gerilmiş rüyalar kışkırtıyor
Saçlarını
Saçların 
Yangınlar çıkarıyor
Yeryüzünde
Çığlıkları gökleri kucaklıyor
Emniyetin
Saçların 
Mahyaları ışıltıyor
Saçların
Uçurumları dolduruyor
Ve tüm yürekler için
Muştu dolu
Haber oluyor
Saçların için kopuyor
Kıpkızıl 
Kıyametler
Saçların savrulup gidiyor göklere
Dua dua



yoluma düştün 
kan kırmızısı karanfil
işte bu yüzden
bir kök sarmaşığı gibi dolandın bedenime
yüzümü, kollarımı, ellerimi sarıp sarmaladın
esir aldın beni karanfil
paslı bir kama gibi duruyor göğsümde
hasretin / al işte
şiirlerime zulüm katan karanfil
al senin olsun aşkın, senin olsun ateşin
al senin olsun her şey / çün
kalleştir kıyıları denizin
yaşanmaz buralarda sensiz
yarama zulüm oku değdi
ayrılığın
talan oldu ilk yazımın güneşi
yırtılıyor damarlarım, kahır ateşinden
vicdanım yanıyor, dilim, dudaklarım, ciğerlerim
herkesten bir sır gibi sakladığım adın / adın
alev gibi çıkıyor ağzımdan
nu nasıl işlemektir kanına insanın böyle
karanfil
yoluma düştün 
kan kırmızısı karanfil
ağzımdan üfledin kan kırmızısı
yüreğe ok
ciğere kor bıraktın
devranımı değiştirdin
rengimi aşkın rengine boyadın
medine tadında bir yağmur ikindisi
bak
saat tam ondört
haydi git - me
gölgen, hayalin, adın, bedenin, her şey ve herkes gitsin
ruhun kalsın
uzun ve acımasız oluyor kış geceleri
alnıma ay ışığı düşende titriyorum
sabaha boynu bükük düşüyor mekke'li kırmızı gülün
cam vazoda
gözlerim yollarına düşüyor
hayalin yüreğime düşüyor
sonsuz bir hasret acısı düşüyor içime
bitmeyen bir yağmur oluyor bakışların
gitme 
ellerim koynumda kalmasın
gitme
yaman oluyor serçe kuş üşümeleri
yaman oluyor yürek titreyişleri
yaman oluyor ellerine özlem
yaman oluyor yanık türküler dinlemek
yaman oluyor vurulmak zeytinkarası gözlerine
ey güzellerin gülperisi, güzelliğin abidesi
kara gözlüm
gülçehre'm
yaman oluyor sesine alışmak
yaman oluyor karanfili biçmek ansızın
bak
ne tuhaf zıplıyor renkler aynalarda
hasretin tutuşup yanıyor
perdelerde
al bu cehennem ateşini gözlerimin önünden
al bu çıldırtan kaçışı
kaldır yokluğunun cana kıyan dansını
üşüyorum, hastayım
omuzlarına tutunmalıyım
gün eğri düştü omuzlarıma
karanfil
çıksam dağ başına, başımı vursam
buzlu taşlarına göğsümü koysam
bir yavru ceylandan yolunu sorsam
düşsem yollarına kara gözlerin
yoluma düştün
kan kırmızısı karanfil
ben hanidir çocukken
ulukar gecelerinden birinde toprak damlı bir köy evinde
bir şahbaz
düş gördüm
yalın ve ateşten
sonra çalımlandım
ateşi gördüm ateşi tutttum
ateşten danslara katıldım
bana geceleri ateşten dansları sen öğretirsin
saçların ateşten pınar gibi akar avuçlarıma
yüzümüz sararır, ruhumuz tutuşur gece uzadıkça
bir tutam ateşten kristal olursun o "vakit geç
olmadan" söndür bu ateşi
kır boynunu papatyanın
yak damarlarımda tomucuklanan çiçekleri
yüzüme vursun alevleri
ve bir sigara tutuştur alevlerden zaman akmadan
devran dönmeden ah! 
zincirlere vursam devran ben seni
eritsem göğsümde, yaksam gövdeni
savursam külünü seher yeliyle
gergef gibi örsem gülden terini
sürsem devranını aşkın yeniden



yoluma düştün 
kan kırmızısı karanfil
işte bu yüzden pul pul kelimeler serptin, yeşerttin göğsümü
işte bu yüzden ucu salkım saçak bir ihtilalciye gider garın
işte bu yüzden bir bedel ödenir
ışık şelalesi eledişlerine
ve garda martılar uçuşurken
vurgun yenir
ve parmakların
parmaklarından yağmur çiseliyordu bayramlıklarımıza
garda titrek bir ses titrek bir ışıkla
son kez vurdu gülün üstüne
o gün garda bir çift güvercin
seninle birlikte uçtu gökyüzüne ve
bekledim hep dönüşünüzü / yani
etin kanayışında kıvranan bir makamdır ayrılık
ve andolsun
geceler şahidimdir alnımı yasladığım toprak
medine tadında bir yağmur ikindisi
leyla, meryem, züleyha ve hüzün
ucu salkım saçak bir ihtilalciye gider gar'ın
gözlerine bakabilmiş miydim
yürümüş müydük
alnın terlemiş, gözlerin nemlenmiş miydi / yani
bir küçük tomurcuk patlamış mıydı
bir yerlerde
bir sızı düşmüş müydü göğsüne
meryem'in
bir kıvılcım yükselmiş miydi gökyüzüne
bir hüzün kırılmış mıydı
kanadından
bir feryat girmiş miydi nabızlarına
karanfilin
medine tadında bir yağmur ikindisi
eledişlerin ışık şelalesi
and olsun bir bedel ödenir diyorsam
öyledir
ödenir
yoluma düştün
kan kırmızısı karanfil
işte bu yüzden yolumu kaybettim
işte bu yüzden kanatlarım kırıldı
devranım döndü sesim titrer oldu
ayaklarım kaydı başıma yıkıldı istasyonlar
işte bu yüzden
adın bir çiçeğe dokunuyor
işte bu yüzden
adını bir kor parçası gibi aklımda tutuyorum
adın yağmurları alevlendiriyor
adın ateşten urbalar giydiriyor üryan bedenime
bir ateş denizine atıyor adın beni
gül ve ateş kaynıyor kelimelerim
sen bir ateş gülüsün göklere savrulan
platin ışıklar yükselirken semaya
aşkın yüreğinden doğan derin bir sevda ile
aynamın sırrı
celladım, kurbanım
yüzümde, vücudumda paramparça olan'ım
ruhum
gül ve ateş denizinde vücut buldum
bir balmumu, bir safran, bir kurşun gibi
eriyip aktın ve dolaştın damarlarımda



yoluma düştün
kan kırmızısı karanfil
işte bu yüzden
incecik parmaklarının ucunda
türküler
biçiyor alnımı ortasından
dağlara vuruyorum göğsümü
bilen biliyor karanfil
gözlerin denize düştü bir kez
istanbul köpük köpüktür şimdi
işte bu yüzden
sizin oralar aklımdan çıkmıyor
sahi
sizin oralar neresi karanfil
ardahan mı, bitlis mi, kosova mı, cezayir mi, geyve mi, kudüs mü
sizin oralarda 
ekinleri gök iken mi biçerler karanfil
sık ağaçlı yerler midir sizin oralar
sizin oralarda
göğüs yangınını söndürecek kadar engin deniz bulunur mu
sizin oralarda
annelerin mendillerini kurutacak kadar büyük güneş var mıdır
sizin oralarda
gül filizleri üzerine ayakkabılarınızla mı basarsınız
sizin oralarda
aşk filizlerini azı dişlerinizle mi ezersiniz
sizin oralarda
ceylanların gözleri zeytinkarası mıdır
sizin oralar urfa mı, buhara mı, karaağaç mı, medine mi, rize mi, caharkale mi, erzincan mı
sizin oralarda 
yalancıları titrek seslerinden mi yoksa aynaya bakarak mı tanırlar
sizin oralarda
ilk yaz uykularına kekik kokularını yavru ceylanlar mı karıştırır
sizin oralarda
deniz mavi, türkü mavi, yürek mavi, kanda ateş mavi midir
karanfil
yoluma düştün
kan kırmızısı karanfil
işte bu yüzden bir dergi yandı göğsümde
yüzüm, ellerim, yıllarım tutuştu karanfil
işte bu yüzden
kanadıma kar değdi
yüzüme yüzün, alnıma
ay düştü
boynun boynuma düştü
"ozanım bugün, şairim bugün"
dolanma başımda
vurma beni anabelle'im
sürgün duyguların engin gülüşü
hasretin yanıyor ta kanlıca'da
eriyor, eriyor, akıyor gövdem
buluyor gözlerin beni her yerde
yoluma düştün
kan kırmızısı karanfil
işte bu yüzden her şey bir anda oldu
sahaflarda şiir kitapları bir çift güvercin oldu
mektuplar, öyküler ve tiyatrolar hepsi süreyya oldu
istanbul bir leyla oldu
sen bir ışık oldun, bengisu oldun, bahar oldun, gonca oldun
toprağı bağrımda bir gonca gibi
öpüp öpüp kokladım küçüğüm
kıyar mıyım sana düşme göğsümden
boyandım rengine civanım canım
kaldır başını canım
vur beni
ette kurşun dursun, yarada kezzap, ciğerde
kan, yürekte
sevdan
kaldır başını leyla
böyle sevda bir defa yaşanır
bu çağda
at koşuyor, damar çatlıyor / yar
topraktan ter akıyor
türküden hicran akıyor
parmakların içime akıyor
geceye ak düşüyor, yıldızlara tılsımın
kanıma ateşin düşüyor
omuzuma dağlar düşüyor
yüzüme bak ey
alınyazım, al yazmalım, karagözlüm
oğulda balım, dağımda
karım
çar kaşını, düş peşime kurbanın olayım
kurbanın
böyle sevda bir defa yaşanır bu
çağda ve
alaca topraklarda kızarır gül gül olur
alagülde barut olur
mecnun olur
döşte yara olur / a balım
yiğitte işte böyle
böyle
be
yoluma düştün
kan kırmızısı karanfil
başımda kavak yelleri esmiyor
yüzüme iyi bak
gün eğri düştü omuzlarıma
karanfil



Süzülünce Mehtap kor gözlerinden
düşer üzerime ıslak cemreler
gülüşlerin sızar gecelerime
göğsümde ellerin rüya besteler
şavkır can evimde sesin, nefesin
alev alev yanar sabaha kadar
nazenin mum gibi erir sözlerin
ceylan bakışından bal gibi damlar
ısıtır, acıtır öyle çılgın ki
nur olur, nar olur masmavi yakar 
ciğerimde dalgın uyurken başın
gün ağmasın, tan atmasın, aman sabah olmasın
n’olur hiç bitmesin ölünceye dek
n’olur sürsün bu düş sonsuza kadar



bana ait bir şiirin sende olduğunu biliyorum
kanımdaki ateşi yok edemem
vaktin saati o ana ayarlıydı
ve ruhumu yaktı ruhun
sakın aşk deme adına dudakların yanar
ver benim şiirimi cellat
al başımı
ateşten kar yağıyor başıma
vur başımı cellat
kalplerin sahibi aşkına



o vurgunu ben yaşadım
ben öğrendim and'ın çetrefil düşlerini
kazılan mezarlarda
üstü hız'la kapatılmış bir yaranın uçurumunda
ıslaklığını içtim gözlerinin
and'lar taşıdım yüreğimde andlar ki
buğulu bir ekmek gibi sarılır bedene
işte bu yüzden ben
sevmesem duvarda kan, aynada dağ
ve yaşamanın yalın çizgileri
ellerinde iğreti duracaktı bir ömür
ve bir ömür balçıkta yangın
sılada sürgün yemezdik, ateşler
düşmezdi ciğerine
ödenir miydi takvimlerdeki kabarık faturalar
sanıyorsun
biz sevmesek ayrılır mıydık bebek yüklü
armağanların çalınmış hatıralarından
kanatır mıydık zamanı ve etlerimizi
sevmesek
evet işte şimdi tam zamanıdır tanıkları çağırmanın
türkülerle birlikte
ihanet orada öylece duruyordu dokunmadık
sonra geçildi yollarından
geçilir kan - köpük
kimi tacirler gibi yeminli, isli, sanal
ve sadece ayıp dolu
ve bakışları iğrenç, buruk, avurtları inip kalkan
buruşuk eskimiş yüzleri
ben kokan nefesleri odaları dolduruyorken
şimdi anladım virtüözü
je suis elle, mon coeur
bıçkı gibi yani sadist ve yapışkan bir yerleri
duruyorken ortada apaçık
sovuğu ben içtim alev yalımlarında
zehrini ben içtim gözlerinin
zifiri karanlığını çektim
ciğerlerime
aya karşı parçalanmış insan kaburgaları
gördüm meydanlarda
ve koynuna girdiğini kent ahalisinin
debelenen bir yalancının kırılan sesiyle
uğurlandın
kapanıldı ayaklarına
vurulup düştü inleyerek
dizinin dibine emniyet
ve öğrendi hainlerin sicilini bir bir
sırtlan inlerinde
şimdi zilletle iç
kan şerbetini inkar ve ihanetin
oysa lanet bir kasırga var, bir yağmur
sızıntısı, bir tılsım, bir büyü çağıran,
sürükleyen bedenimi
dağ tepelerine uzanan çılgın parmaklarım
ateş dansı öğrettiğin gövdem
ve kara taşlara vurulan başım
acısa da
denizi bir gün koyacağım önüne
görülür belki
bu yufka kemerin kıpkızıl dilini
nasıl öptüğüm
sesinin kırıntılarını paslı demirlerden
nasıl emdiğim
ve bu yüzden gebe kaldım
bu yüzden doğurmak istiyorum
eski bir büyücüyü
o vurgunu ben yaşıyorum
avluda çakallar ulurken sağa sola
yanaşma ve fantezi kentlilerin
yüzünde kıytırık gülücükleri, sıradanlıkları / geçtim
ömrümce hiç sevmedim böylesine
ufalanıp dağılmadım ve tuttum emniyeti
yüzyıllık bir bekleyiş gibi
kısılan gözlerimi ve durulan bedenimi
önüne serdim
bu yüzden aşk
bir damarı iptal etmektir dendi bana
o vurgunu ben yaşadım
dibacesinde milattan önce bir kitabın
çığırtkan ve davetkar edaların
baruttan künyesini ayartmak ve
küflü bir varoş yatağında
sarı - mavi arkalanmaları
gibi
sancısı olmadı karnımın sesten
doğdum
sesinden
bir çılgın melekti başıma düşen
gökten
rüyalara kazılan ruhun ateşten suretinde
fetholundum, aynaların bıyıklarıma
dokunduğu an
aşk ne ihanettir, ne inkardır
öğrettiler bana / ve
gölgene ram oldum
ağladın ağladın
işte bu yüzden
dizlerine kapandım
o vurgunu ben yaşıyorum
hıçkıra
hıçkıra



az mı sevmişim acıları ben
sevdamın yakın ellerine eğilip
uzak gülüşleri yakarak
ve
bir çıkmaz sokağın
üşüten kaldırımlarında büzülüp
turnalara ıslak bakışlar sallayıp ta
indirip acının oltasını bedenime
yani yüreğimin en sabırlı yerine
az mı sevmişim acıları ben
giyinip en kavi bolluğunu direnmenin
şimdi
toprağı güzelleştiren bu ter yanığı acıyı
çeyrek saatine kondurup vaktin
gülden fişekler icad etmeli
ve ah
bir geçebilsem şu gül yakılan bulvarları
duraksamadan güzelliğinin bir yerinde
ve omuzlarımda birikmiş isyanla
çoğalıp çocukların kalbinde
az mı sevmişim acıları ben
sevdamın yakın ellerine eğilip
uzak gülüşleri yakarak



puslu aynalar gibi vurmuşsun çehrelere
başında göğeriyor acının şahı
çiçek
ziynetlerin göklerde yıldızlara karışmış
bir pirde saklı kalmış
mahsun gülüşün 
çiçek
baharlar yeşeriyor gülüşünün şavkıyla
öldürüp diriltiyor eski acıyı
çiçek
öldürmüyor denizler,birikiyor hicranla 
usul usul yeniden diriltiyor sevdayı 
akıyor derin,içli gözyaşı tenhalarda 
bu cihanın oluru olmazları var
çiçek
bir mezar taşı gibi ipremiş solmuş soğuk
bir dergi kalmış eski, uzaklardan ilk soluk 
binmiş gitmiş atlara silik izleri belli 
kahırlar gölgesinde yaşanamıyor 
çiçek
hüzünler ince ince sızlayıp acıtıyor 
yürekte kavruluyor ceylanların bakışı 
nağmelere tutunmuş türkülerin çığlığı 
kana karıştı tozlar çözülemiyor 
çiçek
nisan ayı göklerin mavisinden kopuşu 
aralık aylarında denizler farkedilir 
sis kaplayan yolları bakışın aydınlatır 
vurdun damarlarıma yaktın yüreği 
çiçek
tutundu nağmelere ince ince ağrılar 
kavruldu tüylerinde ceylanların bakışı 
dikenlerde kanadı yüreğe akan sözler 
kilitlendi tutuşlar açılamıyor 
çiçek



yazmak seni
yepyeni bir kalemle
ince
ince
işlemek tuvallere gül kokunu
işlemek bebeklerin iliklerine
narin
derin
kelimelerle
yazmak seni
yepyeni bir kalemle
vecd ile
yazmak
ince
ince



emdim karanlığı
üşüdüm senden
düştüm boşluğuna eski zamanın
ne bu geceleri ağlamak sensiz
ne bu acıları taşımak bir sır
zaman süt emiyor memelerinden
kanın birikiyor sıcak küllerde
kül tutuştu
saçının yangınından
birikti orada bütün ırmaklar
koptu kıyametim son baharından
emdim karanlığı
üşüdüm senden
düştüm boşluğuna eski zamanın
dağınık gülüşün hicran katıyor
güz yanığı yemyeşil gözlerime
usul usul aktın damarlarıma
bükülmez bileğim koptu kolumdan
en tenha yerinden vuruldu kalbim
yandı şahdamarım bakışlarından
ağlayışın azgın
isyanın yangın
nefretin dönüştü bir yanardağa
düştüm boşluğuna
eski zamanın
emdim karanlığı
üşüdüm senden



Talan edilmemiş taze bakışın
Düştü yüreğime 
Çaresiz kaldım
Kokunda dervişin ıslak bakışı
Sesinde baharlar
Güller 
Ve kuşlar
Derviş gözlerinde parlayan kılıç
Derviş gözlerinde gülen nilüfer
Şiirin göğsüne çizilen mavi



Giyinmez ellerinde
Yorgun bıraktığın düş
Granitlerden geçer ta kıyamete kadar
İyileşmez derinlerde bıraktığın bu yara
Geçer dokularından mevsimlerin 
Çağların
Gül yüzünde göğerir gök mavisi 
Akşamlar 
Kapına düşer
Bitkin 
Kahrettiğin sevdalı
Bir kopuş yaşanacak saçlarından 
Asılmış
Bir sonbahar olacak doğuşunun mevsimi
Dişinle tırnağınla kazacaksın mermere
Gözlerinin rengini 
Denizin harflerini
Unutulsun atılsın kanattığın kalp olsun
Kırılsın kanatları karanfilli şarkının
Sesin su gibi aksın içerimi ısıtsın 
Ellerin usul usul bir türküye dokunsun
Taksın o zalim cellat
Boynuma ateş halka
Düşsün bedenim yere kavrularak kavuşsun
Soğumaz yıllar geçse kana kattığın ateş
Yırtılsın bakışının unuttuğu perdeler
Ki zindanı ayırır kölesinden efendi
Çınarın kanı deli
Ayrılığın sızısı
Ki sanırdım sen gittin uçsuz bucaksız 
Yalnız
Meğer sen götürmüşsün yeri göğü yanında
Ah bir bilsen ne yaman
Gök olmadan yaşamak
Ve bir bilsen
Ne demek ay'sız güneş'siz 
Kalmak
Değilsin kahrolası şimdi geçer acısı
Bir paslı bıçak gibi ette duran bakışsın
Ve sıcacık bir kurşun
Ve kanayan bir ömür
Ve sihirli bir tohum biçildikçe döllenen
Ve oturan yüreğe çimlenen hücrelerde
Ah patlayan tomurcuk
Kök salan derinlerde
Acır, kanar ve yanar
O vefasız hüznünle
Giyinmez ellerinde
Yorgun bıraktığın düş
Granitlerden geçer ta kıyamete kadar
İyileşmez derinlerde bıraktığın bu yara
Geçer dokularından mevsimlerin 
Çağların



Gecelerime kurşun gibi yağıyor hüzün
Yakut ve mercan deryalarında
Ben bir tek seni
Sımsıkı tutuyorum avuçlarımda
Kayıp gidiyor hayat çünkü
Eskiden böyle zamanlarda 
İşçiler saçlarında tarardı 
Gözyaşlarımı
Oysa sen gittin 
Ve yetim kaldı buralar
Şimdi sultanımda 
Denizi sulayıp yıkıyorum
Ve günde beş kez
Ay'ı içiyorum
Şavkıyan gözlerinde
İnciniyor yüreğim 
Duy beni açelya yüreğim inciniyor
Ve nihayet bu lâv
Susmaya cüret gösterdi ise
Bir yanardağın koynunda 
Sen yine bilmeyeceksin ama
Kirpiklerime kaçtın 
Uyuyamıyorum
Hüzün uçurumlara çekip 
Yağıyor gecelerime
Nerdesin nerdesin söyle
Gel götür od’lara atıp yak beni de
Ey rüyamda ki, hülyamda ki peri
Böylece
Bu masal da 
Bitsin



Bu gece yağmur yağacak
Islanacak düşlerin
Bir asi tutku gibi
Yeniden öreceksin yaşamayı
Bakışların derin ve gümrah
Gülüşlerin bir olgun meyve gibi
Yüreğin 
Yüreğinde çocukluğun taşınacak
Dört bir yanına dünyanın
Seni bir güvercin taşıyor gagasında
Yüzünde engince tebessümün
Beni bir sancı kıvrandırıyor
Böyle bırakıp ardında
Boynumuzu büküp
Upuzun gittin diye
Dört mevsimi
Şimdi bir uzun yolda yapayalnız
Acılardan
Ve kalbindeki hüzünden azıklarına
Beni deneyip 
Susmalısın
Bu gece yağmur yağacak
Ve ikindi vaktinin mahur bestesinde
Çocuklar yeşerecek
Yediverenler gibi
Güzel sözlerinden



Sardunyalar da çekiliyor aramızdan 
Son gülüşün gibi 
Zifir zamanların ağudan
Tortusu kalıyor geriye 
Camdan kopmayan ellerinin bölünüşü
Buruk bir yan bakış tadında ki son 
Ve sızılarda kalan yaban kokular 
Kepenklerle birlikte iniyor zerafetle
Anlarsın
Çamlıca'da ki bir simitle fark edilen 
Akşamın yalnızlığına inat
Bir yasemenin damarlarda ki serüvenini
Bir İstanbul akşamının ışıklarıyla
Süzülen sesinin dansını 
En iyi sen bilirsin 
Bizim buralarda
Bir de mavisi keskin güllerin
Gelinliklerde ki göz alıcı parıltısını
Yani şarkıları çengelköy masalına
Oya gibi işleyen ellerin bilir yarim
Şimdi ben
Senle başlayan
Senle biten
Sokaklar adımlıyorum Üsküdar’da
Ve mermerden kaldırımlara
İnce ince karanfiller 
Giydiriyorum 
Avuçlarımla
Şimdi ben
Bir hapishane iç duvarında 
Gözlerini dinliyorum sabırla ve sükûnla
Şimdi ben 
İç kanaması durmayan
Damarlarımı onarmışsam ne çıkar
Sardunyalar çekiliyor aramızdan
Çocuk tokasında ki son gülüşün gibi
Zifir zamanların tortusu kalıyor 
Geride



yokluyorum, aklınız zzzt zzzt beş karış havada
bir kulağınızdan kürdilihicazkar giriyor
zenci şarkıları çıkıyor öbüründen, acılı
hüznü nedendir o şarkıların ilerde öğreneceksiniz
şimdi sevinciniz çalçene, gençsiniz çok
siz genç olunca elbet aşk da genç
gün ışığı da genç ücyüzbin kilometre bölü saniye
taşbebeğiniz dolaba kilitlenmemiş, o da genç
ben yaşlandım unutuyorum
içlerinde çiçek adları olan şiirleri koparmayın
demiş miydim size



Tutkulu bir sonbahar
Eylüle yenik düşmüş
Konmuş yapraklarına
Islak ve sert rüzgârlar
Atlı karıncalarda
Sarhoş çocuk yüregim
Kül rengi bulutlarla
Döner ufku öperim
Bedenimde hıçkıran
Ruhumun ağıt sesi
Gülüşünle yeşeren
Bir dünyayı özlerim
Yükseliyor ezgiler
Suların gür sesinde
Son rüyada yapraklar
Eylülün bestesinde
Gölgeler usul usul
Sararıyor enginde
Yürekte kumral bir düş
Hala senin renginde



Bir şavkın dokunsa bin şafak atsa
bir gözyaşın düşse bin grup batsa
bir parmağın değse bulutlar taşsa
çatlayan toprağımı sulasan n’olur 
Gülüşün bir ağsa çiçekler açsa
hüznün bir çağlasa ırmaklar coşsa
kaşın bir çatılsa kara taş olsa
kavrulan bağrıma bassam ne olur
Bir fotoğraf çeksen gökyüzü donsa
bir senaryo yazsan mazim yok olsa
bir şarkı söylesen tenim erise
bir kitap okusan bitsem ne olur



Dalgın dalgın oturmuş bakıyorum yüzüne
Göğüne denizine, martına boğazına
Damarlarında müjde kaynayan aşk ateşi 
İstanbul, beni oku, beni yaz, beni konuş
Toprağına serpilmiş şaşkın Anadolu'yum
Altın boynuzlarında kaybolmuş yitik tarih
Göğüne kondurulmuş kül rengi bulutunum
İstanbul beni dinle, beni anla, beni sus
Ufkundaki kızıl kor hangi zamanın mührü? 
Matemlerden mi kalmış, şenliklerden mi eser? 
Yağmurunda bal rengi aşkımın tebessümü
İstanbul benimle gül, beni yaşa, bende kal
Bukleli saçlarında naîf bir gölgeyim ben
Gülüşünde incecik kırılgan bir kaygıyım
Zincirlere vurulmuş bir çığlığım sesinde
İstanbul beni ağla, başını koy dizime
Bende yaşa İstanbul, ruhumsun bedenimde



Puslu aynalar ardında kaldın kalbim
çok zamandır unutkansın
hatırla
bağrından sökülen sendendir
ve okyanusları alevler azdırır bilmelisin
üstüne kuş tüyleri serpip
yanına gül kokuları verip
gideceksin
yakın
öncesi son söz
dudakların mühürlü gideceksin
ve sonrası
ecel terinde bir tek damla aşk
doruklarda buz mavisi bir esinti
aramızda karanfilli bir kıymık
aşka aşık
hisarlar ardında mağlup ve mağrur
gideceksin buralardan
gideceksin
bu hüzünler nar gibi kızarmışsa
vakti gelmiş demektir dökülmenin dallardan
usulca dudaklara değip
“arzederim” makamında 
toprağa bir buse bırakıp
gideceksin kalbim 
gideceksin



Bir sen kaldın 
Bir de tozlu evrakın
Arşivlerde
Ne yana dönsem olmuyor
Sevdiğim
Tenhalardan bakışın
Paslı bir bıçak gibi
İçimde



Raşit Küçük'e
Elif'in ve Ay'ın hizasındayım
Dilimde dudağımda 
Bir doru tay dolaşır
Şafak atmadan 
Yola çıkılacak
Herkes kendi efkârının kuyusuna yöneldi
Kiminin alnında imsak atacak
Kiminin göğsünden gün doğacak
Kiminin şarabından aşk fışkıracak
Neden Selahattin Eyyubi sofrasında
Sahur yiyip
Endülüs'te iftar açmak 
Eski bir ritüel
Sayılsın ki
Uzun ve ince yollara vurgunuz biz
Bir de
Bıldırcın eti tadında ki
Yanık çöllere
Rüzgâr arap atlarının yelelerini 
Savurdukça
Biz sarhoş olacağız toptan
Kimi Viyana'da, kimi Kurtuba'da 
Kimi Bağdat'ta 
Nil'in ya da Tuna'nın boylu boyunca
Derbeder ıslık çalacağız
Daha şafak atmadı
Simsiyah bir gece kıvamında
Kıyılarına düşüyorum
Ay yüzünün
Ve dehlizinde siliyorum göz çapaklarımı
Köhne bir kentin sokakları
Mağlup insan cesetleri ile dolu iken
Yürek burkulmaz mı
Sırtını yaslayacak kimse de yok
Yüzleri bir afete dönük vitrinlerin
Ne yana dönsem / orada
Bir serseriyi fokurdatıyorlar
Balisinden
Ve kimi kafirliğini gizlemiş
Kimi imanını gömmüş
Halbuki ben usul usul taradım saçlarımı 
Umut aynalarında
Bazen de
Yetim bir çocuğun saçında ki 
Kurdela gibi
Çimen yeşili gözlerine dalıp dalıp müntehanın 
Kendimi ele veriyorum
Öyle ise
Kahrolası helikopterleriniz ne güne duruyor
İşte suçum
İşte gövdem
Eşgalim besbelli
Benim ki daha alımlı değil mi yoksa
Şeyh Yasin'in felcinden
İşte uçkurumuz, ensemiz,cüzdanımız
Ve damaklarda sarsıntılara özgü
Biraz kekremsi bir tat bıraksa da
İşte gökdelenlerimiz
Ve birbirimizin dişlerinde
Etlerimiz
Bir de 
Gencecik kızları çiçekli yazmalarından 
Vuruşumuz
Kime ne bundan diyeceksiniz
Oysa ben de yağız bir tay gibiyim
Yelelerim savruldukça fırtınada
Uzak yükseklere şahlanırım
Ve sessizliği ok gibi deler
Kurşundan daha güzel türküler söylerim
Bazen de ufacık baltamı gömer
Korkudan kıpkırmızı olurum
Titrerim zilletle
Ufaldıkça ufalır gövdem
Böyle olunca da
Bir öpücük tadın da
Gülistanımda bir gül gibi yaşarım 
Geriye 
Dilimde dudağımda 
Kürdilihicazkâr makamında 
Bir doru tay kalır



yoluma düştün
kan kırmızısı karanfil
işte bu yüzden her şey bir anda oldu
feahsenbesen yatağında öldürüldü
kara kız
ebediyyen lanetlendi ve saçlarından asıldı darağacına
nietzsche çıldırdı
spinoza canına kıydı
ve gözlerin denizi içti bitirdi
sahi
ben şimdi ne yapacağım deniz olmadan
karanfil
yoluma düştün
kan kırmızısı karanfil
bu yüzden yok oluyor deniz koltukaltlarında
bu yüzden martılar acıyla kanat çırpıyor
bu yüzden lohusa kadın ölüyor ve yetim kalıyor istanbul
orta yaş bir adamın ayağı kayıyor ve istasyonlar başına yıkılıyor
yedi dağda yedi kurt vuruluyor
ve kara kızın gelinliği gül dalında asılı kalıyor
yoluma düştün
kan kırmızısı karanfil
işte bu yüzden uykularım uçup gitti
mecalsiz ve yorgun kaldı kirpiklerim
yepyeni bir sayfa açıldı önüme
hicranı yüzüme vuran
sonbahar rüzgarlarından
biliyorum sen bir karanfilsin
rengini inkar eden
ağulara banılmış red gözyaşların dinmiyor
bense 
alnına parmaklarından düşen
yağmur damlası gibi
ıslak bir mühür vurulmuş kederim
som keder
ensem
zalim bir çekiç örse iner gibi sarsılıyor
yani sen ihsaniye'den geçip
bir patikada
alnına öpücükler sundun ela gözlü ceylanın
oysa ben
seni seviyorum gülçehre
kadere karşı durulmuyor
yoluma düştün
kan kırmızısı karanfil
yüreğimde kızardı rengin
avuçlarımda büyüdü ve yeşerdi gülüşlerin
sahi
sen hiç önce gülerek sonra hıçkırarak
aynaya baktın mı
sen hiç göğsünü bastırarak
ay ışığında yapayalnız sahilde yürüdün mü
karanfil
sen hiç zemheride gecenin bir yerinde
boncuk, boncuk terler dökerek ansızın uyanıp
titreyerek perdeyi açtın mı
karanfil
sen hiç bekledin mi, sen hiç özledin mi
hiç yandın mı
karanfil
yoluma düştün
kan kırmızısı karanfil
işte bu yüzden yolunu bekliyordum yıllardır
işte bu yüzden çam sakızı çoban armağanıyım
anla beni
sahafgülü
bir de biliyorsun, bu oyun böyle bitmiyordu
demir tavında dövülüyor
kız gülüyor
oğlan ağlıyor
"perde" deniyordu yani
az parası kalmış savurgan ve müflis oğlan
genç kızı bir bardak suda içiyordu
kız gülerek deliriyor ve bir demet menekşe oluyordu
hatırlasana
gökten gelen sesleri derin ve evrensel serüveni
ve sonra ölüm
böyle de ölünmez ki kış ortasında
böyle de ölünmez ki gözlerim yollarında
böyle de ölünmez ki özlemin içimde bir dağ gibi kabarırken
böyle de ölünmez ki kısılan titrek bir sesle adını anarak
böyle de ölünmez ki ellerim ellerine hasret
ellerim hayaline uzanıp öylece kalarak
böyle de ölünmez ki
karanfil



düşmanlar bir gün sinsice geldiler
geldiler, geldiler çok...
tankları, uçakları, bombaları
ve kocaman silahları vardı
her şeyimizi yağmaladılar
koyunlarımızı, keçilerimizi alıp gittiler
yiyeceklerimizi
sonra babamı
kardeşlerimi, annemi, tavuklarımı
ve güvercinlerimi
kurşunladılar
ah! şu dağların ardındaki kardeşlerim
siz nerdesiniz
halâ gelmediniz
söyler misiniz ne zaman geleceksiniz
ne zaman
ne zaman
ne leyla kays'ın çektiklerini
ne de kays leyla'nın çektiklerini bilemedi
ikisi de yanardağ lavlarında titreyerek
eridiler
leyla onu çölde olduğunda kays leyla'nın ruhu ile bütünleşmişti (!) 
"men hod yok'um ol ki var sensin"
der mecnun. leyla kendini ispat etmeye kalkınca da inkar etti mecnun ve
"peki sen leyla isen bende olan kimdir, bende olan leyla ise sen kimsin" dedi.
sonra? 
sonrası,
vuslat.



Yalansız riyasız bakışlarınla 
Sen çocuk       
Utandırıyorsun beni            
Büyüklere baktığımda
Yakalayamıyorum sendeki kareleri
Hep çocuk kalemi
Tertemiz safkan gibi



sana dönük bir şarkı vardır denizde
kanat çırpan
sana dönük bir dağ vardı
sana dönük vadiler ve ovalar vardı
sana dönük mevsimler vardı
ben bir ayna doğuruyordum sonbaharda
sıcak sıcak kelimelerimle
ve herkes aynı kelimeleri kullanıyordu
ihanet bile paramparça oluyordu gece
sana dönük özlemler vardı yıllanmış
sen bir çöl oluyordun yüreği kavrulan
sana dönük yağmurlar vardı
çıldırmış gibi düşüyordu damlalar bedenine
ve sen bir okyanus oluyordun
sana dönük ırmaklar usul usul akıyordu derinden
sana dönük geceler vardı karanlık ve yaralayan
ve yaprakların uçuşuyordu benim aynamda
benim aynam baharı yansıtır
benim aynam doğurgan ve yabanidir
sen ise taptaze bir çiçeksin işte, hepsi bu
yaprakların üşümesin sonbahar rüzgarından
benim aynamda gör gülyüzünü
ve benim elimde sol
solacaksan eğer bir gün
beni bulduğun yerde sev
ben her zaman bulunamam ciğerinin ateşinde
ben her gece gelemem evinize
ben gece saat tam onikide vardiyadan
çıkan fabrika işçisinin bakışlarıyım
ben diyarbakır'da göğsüne büyükkayalar düşmüş
bir işkencehane çığlığıyım çünkü
beni bulduğun yerde öp ve kutsa
yaz güneşi anlamaz beni
bir sonbaharda ellerine doğdum biliyorsun
ve vuruldum zeytinkarası gözlerine
ayak uyduramam o yangın yeri bakışlarına
bakışlarının derinliklerinde yitirip
yok et bedenimi
madem bir gün öleceğim
ellerinde öleyim



Senin değil bir çocuğun elleri
Bir daha gülebilmek için yürek genişliğince
Bir susmanın gölgesine sığınır
-Ellerinde kopan bütün tutuşlar
Eskiden kalma bir savaş düzeni
Tutku son kalan çocuktur
Pembeleşen sessizleşen sokakta
Yalnızlığın koruduğu ağaçlarda
Akşamın korku gibi içilen karanlığı
Uzun bir yolculuktur
Bir deniz kıyısında çağrışan mavileri
Taşır zarflara koyup postacılar
Biraz daha geceyse güneşin umuru mu
Bütün mektuplar aynı özlemi yazar
-İki yıl geçti yüzümden sen görmeyeli beri



sesinden derilen ahenk olaydım
bakışlarında ki bir renk olaydım
gözünde parlayan bir ışık olup
baktığın yerlerde donup kalaydım



sesin bahardır
senin
parmakların ırmak
ellerin mavi alev
sazın türkü pınarı
sazında bir tel olaydım
seslerine dolanaydım
ne derse desin elalem
ben sana köle olaydım



yanıyor şakaklarım ruhunun rüzgarından
ruhunda kül oluyor sesinde doğuyorum
baldan şelale sesin
beni dirilten sesin
gecenin şamdanları ruhunla tutuşuyor
yoluma nur yağıyor
bu sevdanın gönlünden
yorgun düşen bakışım tutundu omuzuna
bir dağ gibi yaslandım gülen gözlerine
kutlu emanet gibi astım boynuma adın
yüzün aydan bir parça
adın en güzel çiçek



bu diyarda
sonsuz devran sürülmez
hallaç pamuğuna dönecek
dağlar



Sen de bir leyla oldun açtın kapılarımı
çatlak dudaklarımdan suya kandırmak için
bir vaveyla saldın ki unutturdun mazimi
astın beni vefasız kumral saç tellerine
Düştüğüm belalardan kurtaracaktın hani
bir bakışın ilaçtı bir gülüşün özgürlük
bu dilsiz acıların kuyusunda unuttun
tutmadın ellerimden, almadın, çıkarmadın
Bu sonbahar çok tenha Kameriyeler mahsun
tüy kabartan kumrular çatılarda üşüyor
sen ise şahdamarımda vuran bir ince hüzün
yüreğim öyle öksüz öyle dipten ağrıyor



Eser bakışların rüzgar misali
Bir lodostan vurur bir karayelden
Bugün poyraz günü derin işliyor
Göğsüme kızıl kor alevi gibi
İstanbul nakışlı bakışlarınla
Düştün toprağıma cemreler gibi
Öyle işledin ki kalp gergefimi
Hem nakkaşım oldun hem de sırdaşım
İçimde taşlara vurduğun beni
Kıpkızıl ağlayıp masmavi sustum
Sustum hicranını ağustosların
Sustum zehir içip kristalinden



Bırakma beni Anneciğim
bir bomba düşer bir yerlerden
ışıklar sönebilir ansızın
sonra korkarım
bakışlarım donabilir göğsünde
ve / kalakalırım bir duvarın dibinde
korkuyorum karanlıktan
bırakma beni 
Anne



İklimler sana bakardı suskun
Yolun daralırken rüyalarıma
Açılan kapılardan, kurulan merdivenlerden
Kokuların gelirdi önce
Sebeplerden de, seslerden de evvelce
Hatırlar mısın? 
Aklımı kaldırımlara vurduğumu
"su'dan çivilerle" oyulduğumu
Bir bir anlatmıştım güneş inerken secdeye
vaktin ve kıblenin Rabbine
tutunup
Canım avuçlarımın içinde
Metanetim burada duruyor kuzum
Açmıyorum önünü dolu dolu bulutların
Sensiz kalsada bir tarafım
İki yanıma dayanıyorum 
Yaralı ve kederlice
Ruhumun yüreğini titreten mavi bir yıldız
Bu akşam sen yokken
avuçlarıma düştü
Sonra ben üşüdüm göğe bakarken
Uzaklarda izi kalan parmakların içime saklanırken
Tam tamına alaza tutuldu kalbim
İnce bir hasret kuşu ötüşüyle bugün
Yine sesin geldi tâ uzaktan
ve yağmur yağdı buralara Enes'im
Sen ıslanamadın diye
Ben iki kere ıslandım



Bu gece ay bir tomar ışık düşürdü bağrıma. Gece susuz, sessiz ve Lacivert. Alıştık, bittik mon ami. Kökü su'dan çektik. Kuruttuk, alıştık, bitirdik.
"Alışmak ağır ağır tükenmektir, tüketmektir" denir ya inanmamıştım o zamanlar bu bilgece söze. Oysa sonradan, anladım yakından bakınca servilere, servilerin nasıl birbirine alışıp sessiz sessiz eskidiğine.
Bir de bu çağda tez tüketilen, çok tüketilen, vitrinlere kalplerle, öpücüklerle serpiştirilmiş bir meta oldun sen. Ya nice lekeli flörtlere konu olmana ne demeli senin? 
Vakit dövüldü alışkanlığın yıpratan tavında, yıprandın kısa ve ucuz bakışların pazarlıklı, hesaplı kıskacında sen.
Eskidin Lise kitaplarından birinin sayfaları arasında kuruyup, unutulmuş gül gibi. İncindin zamana yenilip kaldırıma düşen ve hırpalanıp ezilen sarı bir yaprak gibi. Saptırıldın, burkuldun, incitildin ve kırıldın o narince belinden.
Oysa ben şimdi; 
Ben şimdi seni keşfe çıktım. Kızgın kum fırtınalarında savrulan saçlarımı nice bin on dört Şubatlara bırakarak.
Seni bulmaya çıktığımda bir serabın kuytusunda ki gölgede mi bekliyordun? 
Vaha mıydın, güneş miydin, çöl müydün, aynası mıydın ruhumun bütün bir Ağustosları avuçlarında yakıp kül eden? 
Büyücü müydün her şeyi gözlerinde bitiren, gözlerinde yeşerten, gözlerinde yaşatan, gözlerinde dirilten, gözlerinde öldüren.
Celladım mıydın, yoksa kurbanım mı beni tenhalarda bekleyen? 
Ay ışığım, gün ışığım, yıldızlı göğüm, Lacivert gecem miydin sen benim.
Ah ma chére! 
Bu yorgun ve çılgın ruhumun yükü ne denli ağırlaşsa da gözlerin bin yıllık yolları bir arşın yapacak kadar gerçek.
Gözlerin senli sensizliklerin serap ve hüznünü bayrama dönüştüren bilge.
Gözlerin bedenimde yeşeren yepyeni bir gül fidanı ma chére.
Gözlerin bir ömrün hülyası, bir ömrün rüyası, bir ömrün hasılası.
Gözlerin hudutsuz, boyutsuz, doyumsuz bir sevdanın çizgilerinde yaşayan çözümsüz bir aşk matematiği.
Gözlerin yağmurlarla toprağa karışan diriltici bir iksir.
ma chére
ma chére
ah!



Bir siyah beyaz İstanbul fotoğrafı vardı
düşüp yitti cebimden
her kapıyı açan anahtarımken
solup kayboldu puslu albümdekiler 
tualimde bir bulut aksanı 
fırçamda kirli mavi
kalemimde bal rengi eski bir acı
omzumda küflü bir çağ sfenksler arası
yıkıldı kalemim
saçlarım darmadağın
şakaklarım, alnım, yüreğim kan
parmaklarım kırık
parmaklarım çaresiz, bitkin
o ben miyim üflesen alev alacak
keskin, saf ve delici bakan çocuk
hangi sayfayı açsam
genzimde yanık kokusu
yüzüme harareti vuruyor
sayamıyorum çok
sözlüklerden yüzleri bıçak gibi
sokaklara yoksul kimsesiz çocuklar dökülüyor
ufalanıyor, boyun büküyor, soluyor
acıkıyor, üşüyor, ağlıyor, saçları kül rengi
bir ülkenin utanç haritası
Bir siyah beyaz İstanbul fotoğrafı vardı
bu gece hatırladım
ısırarak dilini imkansızın
karanlık üstüme dökülünce
soldu İstanbul'da çocuklar
albümde acı bir sessizlik içinde o eski fotoğraflar



Aklımda o gülbahar 
İnce füsun gülüşün
Denizi kıskandıran kumral
Sevda yağmuru 
Yüreğimde burkulur imkânsız
Fesleğenler laciverte boyalı
Dilsiz dipsiz ağrılar
Bu mudur aşk denen kor
Yürekte çılgın mavi
Ardahan’da hatıra
Erzurum’da hep hüzün
Hopa’da göğe değen
Selvi dalları gibi
Büklüm büklüm Çoruh mu? 
Taşları kemiriyor
Nerye gitsem o azgın tılsımlı
Zor sürgünler
Kucağında yalnızlık ve
Bir buket Ağustos
Hep seni fısıldıyor
Yanıp sönen yıldızlar



Yüzleri bir afete dönük
Ceylanlar gibi / benizleri
Sapsarı
Yüzünden gülücükleri
Yolunmuş
Kudüs'cesine
Matem dolu
Ve ah bana bir hal oldu
Seyyit
Bu kent kimin kenti
Gözyaşlarını taşıyamıyor
Kaldırımları



Kıyarlar sana
Gecenin çıldırtan çığlıklarına
Sıkı tutun
Hizaya getir duruşunu
Hekimlerin
Metal bir akışla ak git
İniltisine hastaların
Tebessümün öyle kalsın
Hayat dolu ve sonsuz
Bulunmaz bir yalnızlığın serencamıydı
O Leyla ki akşam koşuyolunda
Damarları öpülürken kalbimin
Bir tüfekle bir gülün
Sırt sırta duruşu gibi
Ağlamak ve gülmek aynı anda
Böyledir bu zalim duvar içleri
Bir hapishanede 
Bir de hastahanede
İşte bu yüzden
Saçların düştüğünde göz uçlarına 
Bir daha atma yukarı
Bırak kalsın 
Sevgilinin avuçlarında
Binbir hareli
Gül açsın



Bir haber yolla
Gecemin yazgısı değişsin
Ucunda kaderim tutuştu
Hasretinin
Gözbebeklerime oturdu 
Kurşun rengi akşamlar
Ciğerinden ateş düşürdün ciğerime
Tutuştu ellerim özleminden
Bir haber uçur
Gecemin yazgısı değişsin
Ve as beni
Dil ucunda sakladığın sırlarınla
Eritip damıt beni
Aşkın ibret dolu aynalarından
Bir haber ver
Türküleri yetim bırakan
Parmaklarından



Böyle değildin sen kalbim
manolya gülüşlerden mavi tonlar devşirir içirirdin bana 
saz benizli
bal bakışlı acılardan ümit gülleri derer 
sunardın gamlı ruhuma
geçirirdin beni daracık geçitlerden
söz tükenirse bakardın
bakışın biterse susardın
susuşun susarsa gülerdin
her yangından sonra küllerimden doğururdun beni yeniden
bütün hain tuzaklara inat yüzüme bakardın
muştulardın yüzümü yeryüzüne 
Böyle değildin sen kalbim
az vakitte çok beslenir
çok vakitte gönül sarayları yapardın
aşkımın koynuna umutlar koyardın
bal mumumdan şehirler kurardın
dilinde şiirlerim şakırdı senin
Suzi dilara makamında şarkılar söylerdin tenhalarda bana
nasılsın, söyle
nefesleri Leyli kokan aşığım
gözlerinden Yusuf akan Yakub'um 
yarasından yar damlayan mecnunum
çengicilerin eline mi düştün
süreyyadan ışığın mı kesildi
ağızsız, dilsiz bir zalim taş mı düştü bahtına
türküsü sustu mu göklerde pervaz vuran güvercinlerinin 
bir ateş, bir kılıç, bir taş
bir de viran mı düştü payıma yoksa senden
Böyle değildin sen kalbim
ayağa kalk dik tut başını
Hüthüt ve Süleyman'da ki sırrın aşkına
hilaller, dolunaylar, maveralar aşkına 
kalk ayağa 
sidre aşkına tahiyyat aşkına
yarasından yar damlayan yüreğim
kalk ayağa
kalk



gidiyorum işte
size bir gözyaşı çığlığıyla
savrulan uygarlığımı
haykırıyorum
celladıma ait maskenin altından
yakut ciltli kitap adları
fısıldıyorum
"eskimeyen yeni"den
dil değmemiş sözcüklerimi
sakladım size
mahrem ve bakir



Söz çatlar mıydı orta yerinden
Söyleseydim sana
Bir besteye benzeyen gülüşünde
Baharların yeşerdiğini
Ama ben bu şehirde mağlup 
Krallar yaşattım
Her girdiği savaştan zaferle
Çıktığını sanan
Nasıl söylerim sana 
Sırılsıklam olduğumu
Üstelik utangaç yalnızlıklarımı
Şiirleştirip
Bastırıyorum koynuma bıçak gibi
Belki de söz çatlayacaktı
Bir tren düdüğü bölmeseydi 
Sessizliğimizi ortasından
Şimdi ben nice İstanbul’lar çıkarıyorum 
Ceplerimden masmavi
Sen geleceksin ya 
Kelimelerimi biliyorum
En ağır taşlar için



Uyandığında 
uğultusu bitmiş olacak bu tarih depreminin
avuçlarında biriktirdiğin öfkeli hicranı 
dökeceksin bir solukta
bilmeyeceksin ki, sen yokken
biz nice fravunlar çoğalttık
etimizden, kemiğimizden ve serpilip durduk
nil kıyılarına
bilmeyeceksin ki, babam
“yeşil sarıklı ulu bir hoca”dır
serüvenimiz hangi kitapta şerh adilmiştir
köklü, eski arşivler, yüzbinlerce kitap,
zümrüt gözlerin ve masmavi bir ölüm
saat ondört
bilmeyeceksiniz ben uslanmam
çağdaş, taş devrinin mimarları 
altın bakraçları kuyulara gizlemiş
keşişler
o pitoresk sarışın sevgiliniz
hiç bilmeyecek
cıkmış, nemli gözleri
yetimin sağır duvarlarda gezinirken
yüreğim kaynıyordu büyücü kazanlarında
yüreğim yanıyordu tarih kitaplarında
kitaplarında
ve burkulmuş olsa da
hafızam sıcak, gözlerim keskin
ruhum biraz yorgun
ve çiçek vurgunu olsa da yüreğim
vazgeçmeyeceğim
bu aşkın, kor aynasını taşımaktan
sen ise yarı baygın uyandığında
milyonlarca yıllık, sesim yankılanacak
kulaklarında
uyandığında 
beyazıt meydanında, bekliyor olacağım
sahaflara gitmek için
ömrümün yoksul ve kalabalık yanlarına
binlerce ömür ekleyerek
ve delirmemek için
saklayıp kokusunu ölmenin
azrailde doğacağım
pür ümit
işte, o güne kadar, sızısına aldırış etmeden
kaburga kemiklerimin
mavi kefenleri hep saklayacağım
mavi ölümler için



Erken vuruldu
Kalabalık yalnızlığı
Çocukluğumun
Sabır çatlağı yüzümde
Islandı türkülerimin nağmesi
Gül yağmurundan
Aynalara düştü gözleri
Ay yüzlü cellat
Çekti ipini mil
Gözlerinden ömrümün
Erken vuruldu
Kalabalık yalnızlığı
Çocukluğumun



Yol oldu bıldırcınlar
Birikip gerdanında sufinin
Militan seslenişte buharlaştı
Çekik gözlü kızlar
Bir besmele 
Bir tutam barut
Bir geçkin tebessüme ilişmiş
Kan pıhtısında dillenişi
Öfkenin
Öfkenin ve kan damlayan çiçeğin
Tanıdık elbet bıldırcın sürülerini
Şafak kızıllığında göğümüzden
Geçip giderken
Öyleyse
Hangi zehir anlamını yitirmez
Aşkın parıltısında
Biz ağlaşırken
Fakülte kapılarında
Böyle ölmemeliyiz cennette
Cehennemde dirilmek üzere
Bir yolu olmalı
Tüy tutmanın 
Gölgelikte 
Bir gece ansızın 
Çalınır kapısı yorgun tarzanın
Ve prangalanır profesörler
Midelerinden kürsülere
Götürülürler
Turfanda sebzeler gibi
Kamyon kamyon 
Ta oralara
Mağlup olmadık buralar
Lekesiz ölümleri ağırlıyor
Slogan kanından töreli iktidarların
Derviş mi desem
Katil mi 
Bilmem



Ben gözlerinde yaktım
Bu şehrin 
Hasret anıtı yüreğini
Yaktım
Yüzbinlerce şarlatanını
Bu şehrin
Soğuk bir köpüğün bedeninde
İşte bu yüzden azalıyorum
İnce ince
Görmüyor musunuz
Bu yüzden yok saydılar beni
Ruhum daha bendeyken
Oysa ben yaktım
Bu şehrin karanfillerini
Birer birer
Ben tükettim kelimelerini
Tüm kitapların
Bilmiyor musunuz
Elimde mührüm var
Söylenen ve kazılan kirli künyenize
Ve bir daha doğmayacağımızı
Unutmadan
Zillet’le vuruluyoruz erkek erkek
Sonra saçlarında ve yanaklarında
Kanlı barutlar pıhtılaşınca çocuklarımızın
Boyu devrilesi olmalı diyorum
Bir buçuk milyar gövdenin
Şimdi ben bu titreyen ceylanda 
Hangi dağı koklayayım
Hıra mı, Uhud mu düşmeli aklıma
Yoksa tekmelenirken gövdelerimiz kardeş kardeş
Mil çekip gözlerine yüreğin
Sus mu diyeyim
Evet beni iyi tanıyın
Ben sevgilimin gözlerinde yaktım
Bu şehrin hasret anıtı yüreğini
Yaktım yüzbinlerce gölgesini
Korkmuş ve sinmiş dirilerin
Ve şimdi unutacağım seni
Unutmadan olmuyor sevdiğim
Çatlıyor damarları alnımın
Alnımın ve yüreğimin
Unutmadan olmuyor
Aramıza uçurumları giriyor
Göklerin
Ve gözlerin umut veriyor bakınca hemen
Biraz İstanbul olsam diyorum
Biraz Afganistan
Ve biraz Medine olsam
Sokakları karanfil ve gül kokan
Gözlerin umut veriyor bana 
Biraz İstanbul olsam diyorum
Dirilip ayağa kalksam 
Biraz İstanbul
Biraz....



incecik ve telaşlı bir martı çığlığı
biçer gecemi
ıslanır hayali çocukluğumun
Her yanım sendin
soğuğu emip, üşüdük
bakışlarında musanın
yollara öfke taşıdık
öfkelere yol yaptık
bir ömür
her yanım sen
başımda papatyalı bombası
zelzele kurbanı şehirlerin
ve tren düdükleriyle
yüreğime bıçak gibi batırdığın sesin
damla damla akıp gider gözlerimden istasyonda
saat ikide
her yanım sen
gül yıkanır gülle
taze mevsimler katarsın ömürlere
bahar dolar içine baharın
saçına konar kelebekler renk renk
ve şavkır bir çocuğun rüyasında bakışların
her yanım sen
az kalsın vuruluyorduk susmaktan
aşkına mecnunun



Tut ki saçlarına değdi dilruba
Yitti nefesinde kehribar sesler
Yıllardır ruhları kışkırtır bu raks
Kanar dudağında bestesi aşkın
Billur sularına mavi elması 
Değince dirilir kelimelerin
İstanbul’da kız kulesi ıslanır
Gözlerine dalan hüzzam aşkların 
Ay düşer sesine kurbağaların
Yüreğinin balı akar dilinden
Alnında yıldızlı hatıraların



Seni sevmek mor denizlerdi biraz
Ne kadar gidilse bir o kadar bitmeyen
Umutlar ve yıkılmalar ardında direnilen 
Seni sevmek mevsimler içinde en güzel yaz 
Seni sevmek yaşamın aşılmaz büyüklüğü 
Seni sevmek kan dolu yüzyılları korkutan 
Ve sığınıp ılık kıyı kentlerinde biraz akşam 
Seni sevmek çocukların düşlerinde gördüğü
Varılırdı daha saydam günlere isteseler 
İsteseler yalnızlık giremezdi evlere 
Seni sevmek bir kırlangıç olacak bekleseler 
Ve uçacak durmadan adasız denizlere 
Kim bulacak cam kırığı gözlerinde sevgimi 
Sonra yalnız kalmak gibi yoksulca uğuldayan 
Bütün okyanusların baş eğdiği tek kaptan 
Sana verdim geç diye bütün denizlerimi



İyileşmez çocukluğum yüzündendir
Bu dalgalar arasında gidip gelişim
Bilge ve güngörmüş martılarla
Benim işim sevinç aşk bana göre
Hele gün başladı mı sancılanmaya
Başıma gelenlerin hemen hepsi
İyileşmez çocukluğum yüzündendir
İyileşmez çocukluğum yüzündendir
Ölü resimleri gibi solgun yüzler karşısında
Duyarsız kalışım hatta inatla susuşum
Boş tutkuların anlamsız korkuların
Kirli yağmur suları gibi biriktiği
Akşamlardan güle oymaya geçişim
İyileşmez çocukluğum yüzündendir
İyileşmez çocukluğum yüzündendir
Dağların ve denizlerin durmadan devinişi
Beni çağırması bütün uzakların
Birdenbire rüzgarlarla uzaylara açılışım
Her şeyimin birden maviye kesmesi
İyileşmez çocukluğum yüzündendir



Benim bin canla sevip bin özlemle andığım
Bari gölgeni bırak bana
Su çiçeklerinin en güzel yanı budur
Giderken gölgelerini verirler suya
Güz akşamları dal kıpırdamazken
Suda halkalanan gözleridir
Sen de gölgeni bırak bana
Gönlümün bin güzelliğiyle inanıp sevdiğim
Güzelliğini burada ince ince aratma
Bir kıyıya bir gün inen fırtına
Gibi birdenbire bir şeyler bırak
Bir şeyleri soğut bir şeyleri yak
Dağıt bir şeyleri bir şeyleri kur
Kendini hiç yokmuşsun gibi bırakma
Kafamın her yanıyla bir şeyler öğrendiğim
Sonsuza uzanan sevinç güzele vurgun tasa
En az bin yılda arayıp bulduğum
Bana aşk şiirleri yazdırma artık
Beni burada gölgen gibi bırakma



Toplarız yansılarımızı sulardan
Akşamlar kilitlerken suları karanlığa
Akşamlar karanlığa kilitleyince suları
Susup kaldıysak bile inanmadık yalnızlığa
Umutsuzluk bile iyidir
Ardından sen gelirsin, umut gelir
Ellerin sessizce uzanır bana
Ovada tomurcuklar patlarken birere birer
Her dokunuşun beni değiştirir
Akşam pembeliğini yayar sulara
Ben seni hep umuda benzetirim
Ben seni benzetemem yalnızlığa...



Kimseyi aramıyorum kapandım kendime
Kimse de artık beni aramasın
Koşa koşa gelen yazı denizi
Her duyguyu her düşünceyi
Tek başıma yaşarım
Birilerini aradım kapılarını çaldım
Yıllarca belki de yüzyıllarca
Anlatmak istedim kendimi birilerine
Neye yaradı bunca yakınlığım
Sandılar ki onlar olmadan
Taşıyamam kendimi bir yerden bir yere
Oysa benim tek amacım şuydu
Birlikte gidelim güzelliklere
Yüreğim uyuyan dalgalar gibi durgun
Kafam tam anlamında bir kaçak
Ben kimselerin anmadığı adam
Yüzyıl yaşamış gibi yorgun
Daha dün doğmuş gibi çocuk



Dayanamam birden gelirsen
Güneş doğar gibi yavaş yavaş gel
Gelişin yıkım gibi olmamalı
Gelişin önceden belli olmalı
Yağmurlara söyle geleceğin günü
Geldiğinde akasyalar
Karlar gibi vuracak camlara
Güller çıldıracak sevinçten
Seni görebilmek için
Pencereden sarkacak sardunyalar
Ayva çiçekleri selam duracak
Sapsarı bakışına
Gelişin önceden belli olmalı
Yola çıkarken haber sal sularla
Ne yap yap üç gün önceden bildir
Ağaçlarla göklerle kuşlarla



Hiç bir zaman yenilmedi geceye
Sevincim de, inancım da
doğru diye bildiğim güzellikler
Hiç bir gün kendinden uzak bir şeye değişmedi
Hiç bir gün yolda koymadı beni
Güvencim ve direncim...
Düşerim sandılar, dönüp baktılar
Gülerek geçip gittim
Evet, ben tek başımaydım
Onlarsa çok yalnızdılar!



Çocuklar gibi koşmak boydan boya
Ufukları görünmeyen düzlüğü
Soluk soluğa şimdi
Üstümüze söken şafak
Biz böyle ayakta öleceğiz besbelli
Deniz gibi durmadan bir kıyıya çarparak
Her zaman bir yeşili, bir moru arındırarak
Biz böyle yaşayacağız
Sevişerek, savaşarak
Umarak, inanarak
Bardaktan boşanırcasına
Bir yağmurdur bizim için yaşamak



Aşkı kimi açık açık yaşadı
Kimi de düşündü sessiz sessiz
Birileri de kitaplar yazdı
Yazmasa daha iyiydi çünkü bir yüzü
Canavarlar kadar korkunçtur aşkın
Onu rahat odalarda çay içerken
Ona buna anlatanlara bakma
Aşk her zaman üçüncü kişilere kapalı
Aşk her zaman yedi kat yerin altı
Cehennemin dibinde kor çeşmesi
Değdiği yeri yakması o yüzden
Gücü bitti mi soğur buz keser
Sokağa atsan kimse almaz
Aşktan başka ne beklenir ki aşktan
Bazı çok güzel aşklar da var
Dersin bunu benim için biçmişler
Benim kapım öyle şeye kapalı
Ben kanımdan canımdan veririm
Kimi aşkın koltuğuna kurulur
Leblebi çekirdek yer
Kimi de benim gibi
Gece gündüz dolaşır sokakları



Papatyadır elinde
Yazla yeşeren sıra dağlar.
Bir şarkıdır dilinde
Günden güne seni saran sonbahar....
Bir umuttur güldüğün, 
Bir tutkudur sokaklar
Her gün seni çağırır, 
Der ki; 
Sokaklardan geçmesen hayal olur uzaklar...
Ben senin şarkınım der, 
Beni her gün başka söyle.
Bazen biraz  tutkulu, bazen acılı biraz
İçinde sarı güller bulunsun......
Ben bir yolum, sen de benim yolcumsun.
Sakın geçme benden inanmayarak.
Sen benim savaşçımsın, gözü pek çocuğumsun
Sen güzelsin, en güzel.
Denizlerden daha güzel, 
En güzel çiçeklerden ve seslerden.
En güzel denizlerden.....



Şimdi belki benim gibi ölesiye yalnızsındır
Uçan kuşları gözlemektesinidir tek başına
Çamların yeşiline dalmış gitmiştir gözlerin
Radyo dinliyorsundur ya da susarak
Bir kitabı okumaya çalışıyorsundur kim bilir
Sonsuz güzellikte bir aşk düşünüyor olabilirsin
Belki de anılarını deşiyorsun bir olmazı
Bir açmazı derinden derine kurcalar gibi
Bir kahve içmeyi bir elma yemeyi kurarak
Saatine bakıyor olabilirsin uykulu gözlerle
Çocukların oyununa dalmış gitmiş olabilirsin
Mahpus gibi tutsak gibi belki köle gibi
Yarını olmamak gibi bir duygu içindesindir
Belki de kendini bağışlamıyorsundur
Benim hiç bilmediğim bir şeylerden ötürü
Kırık tirenler gibi öylece kalakalmışsındır
Kalkıp gidip çekirdek almayı düşünüyorsundur
Ya da uyumak istiyorsundur her şeyi unutmak için
Belki sen de benim gibi ölesiye yalnızsındır



Açıklara çıkalım boğulmamak için
Günün kuytu yerleri şimdi harap
İçimizde bir ezgi inceden inceye
Bizi kendimize bağlarken akşam olur
Karanlığı gümüş rengine boyar mehtap
Oturup uzun uzun konuşsaydık
Sevişmek nasıl olsa gene olur iyi kötü
Bir ıhlamur sıcaklığı yayılırken odamıza
Her şeyi ince ince düşünseydik
Ölümü kırgınlığı inceliği en başta
Bütün eksiklerimize gülüp geçerek
Belki de boşa geçti onca zaman
Bu da bir tür geçip gitme duygusudur
Ne güzel olurdu yeniden başlasak
Ne yapsan en başa dönülemiyor
Ne yapıp yapıp dalı unutmalı
Rüzgârla yere düşen sarı yaprak



Sana  duyduğum  sevgi bir  akşam
İhtiyar  ölümleri  gibi  geçti  kapımdan
Saksıda  bir sardunya  dalı gibi  yalnız  kaldım
Ne  ağlamayı  becerebilmişimdir  doğrudan  doğruya
Ne  senin  ugrunda  ya  da  başka  birinin
Bıçaklar  çekip  bıçaklar  yemeyi
Ben  belki  de  bilemedim  sevmeyi...



Ben kimim yaramaz bir çocuk
Sessizliğiyle kendine gizlenen
Bugün bile simyacılar iyi kötü
Bir şeyler bulup çıkarmak isterken
Ben kimim zamanın kıyısında direnen
Uçaklar uzaklara kanat vururken
Ben kimim kırılıp kalmış
Eski bir tekne gibi
Ben kimim çocuk düşlerinden
Anlaşılmaz ülkülere uzanmış
Ben kimim bilemiyorum
Açlığıyla olmadık sevgilerin
Bir küçücük bakışta oyalanan
Ben kimim olur olmaz zamanlarda
Kendine ve her şeye ağlayan



Bir mavide birden değişmek olur 
Bakışın bakışıma vurunca
Ölüp denizlere karışmak olur
Bakışın bakışımdan yorulunca
Daha beyaz sabahlar var
Alıp gitme bütün gülüşlerimi
Götürme düşlerimi
Sardunyalar güllere dokununca
(Sinsi zehirler tatlı
Senin her şeyin güneş)
Gelip ışığında ısınıyorum
Yaşamak ölüm gibi koyulunca



Akşamın binbir rengi
Deli bir tekne olur yüreğimde
Nerede gül beyazı balıklarım
Deli bir tekne olur yüreğimde
Bütün yaşadıklarım
Ve bütün yaşamadıklarım
Alır başını açılır
Kuşlar gibi ne varsa içimde
Yasalarını bile duymadığım
Alır götürür beni
Adını ve yerini bilmediğim
Uzaklara bırakır
Bir akşam vakti sana sarılışım
Deli bir tekne olur yüreğimde
Haydi gidiyoruz der
Derken buluşur dudaklarımız
Birden papatyalar açar içimde



Şimdi öksürtür beni
Yıllar önce içtiğim
O paslı cıgara
İçsem de almam tadını
Kokusunu duysam yadırgarım
Anlamam artık bakışından
Dünkü kadar açık ve kesin
Bir biçimde bilsem de adını
Seni bir türlü tanıyamam
Şimdi iter beni
Eskiden söylediğim şarkılar
Bitenle başlayan arasında
Dünyalar kadar uzaklık var



Bir sigara yaktım durup düşündüm
Neyim var neyim yok döküverdim önüme
Yeniden gözden geçirdim kendimi
Kendime yabancı düştüm gene
Nasıl da sert davranmıştım kendime
Şimdi daha iyi anlıyorum
Ben sokakların kural bilmez çocuğu
Bir başkası olabilir miydim hiç
Kendi yerime
Biraz da anılarla oyalansam
Yaşanmış ve bitirilmiş olanı
Nedense bir türlü sevemiyorum
Yeniden yaşamayı düşünmüyorum
En güzel sevinçlerimi bile
Her zaman kendime dar geliyorum
Ne zaman derinlerime dönsem
Yeni bir sayfa açılıyor önüme
Ne zaman yeni bir şeyleri özlesem
Neden bilmem
Kaskatı bir karanlık yerleşiyor içime



Dulcinea seni en çok andığım
Bu garip bu bilinmez akşamlardır
Büyülü kırık dökük hanları
Kral saraylarına dönüştüren
Anlaşılmaz gizidir akşamların
Zor zamanlarımda düşlediğim
Sen bütün sezgilerimde varsın
Olsaydın belki yarım kalırdım
Bir uzak köyde un eleyen süt sağan
Bilinmez biri olman
Kesinlikle kanıtlamaz yokluğunu
Sen dünyaya her dokunmamda
Gün gibi yeniden başlayansın
Olmazlıkta kurar insan sevincini
Tutku her şeyi yeniler
Yüreklilik bir çeşit yalnızlıktır
O aptal yeldeğirmenlerine gelince
Sen onları benden iyi tanırsın
Aldı mı yere vurur adamı
Kaldı ki sen onlardan da kahramansın
Aşılmazlığınla aydınlat yolumu
Dulcinea doğallığım sevincim anayurdum
Dünya gün gelip anlayacak
Sende gerçek büyüklüğe kavuştuğumu



Sevinç bizim güneşte üzümlerden 
Sabah işe giderken 
Düş diye süzdüğümüz güzelliktir 
Başını döndürür bekletirsen 
                     Ortanca çiçeğinin gölgesine 
                     Bize görünmeden sığınıveren 
                     Küçücük bir böceğin çıtırtılı sessizliği 
                     Simgesidir bitmez çabamızın 
                     Seni sevmek gibidir 
Çınar sanki mektubunu getiren 
o güleç ve dalgacı arkadaştır 
Naneler üstünde yatacağımız halı 
Derenin sesi tren sesidir. 
                     Aşk bizim her dokunuşta 
                     Ölür gibi sarsıldığımız şeydir.



Müzelerden çıkarıp
Denizlere sürelim kalyonları
Öleceklerse denizlerde ölsünler...
Kafeslerden ormanlara
Salalım aslanları
Göğü silkeleyelim yağdıralım
Altın yıldızları, gümüş ayları
Öleceksek insan gibi ölelim
Gelecekse getirelim yazları
Neden özenle saklamak
Kurşun geçirmez yalnızlıkları
Neyi kaçırıyoruz kimden, 
Neden yalnız bizimdir sanıyoruz
Boydan boya uzayan sokakları
Neden kırık bir çıkrık gibi içimiz
Dönüyor döndükçe kapanıyor kendine
Öleceksek insan gibi ölelim
Gelecekse getirelim yazları...



Yağmurlar yağdı ve hiç dinmedi
Her biri saydam çiçeklenen saçında
Yağmurlar daha çok pencereler içindi
Öksüzdüm, gözyaşıydım dudağında
Bir sancıydım boğuk akşamlar gibi
Büyüdükçe büyüdü isli ve yalnız olmak
Kirazını soldurdu ağaçların
Nasıl devrildi taşlar üstümüze
Çoğalan nasıl boydan boya kuşkular
Kar dizboyu ölümü sokakların
Ezgiler sabahlarda eriyecek
Gözlerin uykumda yeşerir durur
Kalsam çağlar boyu yokluğunun kapısında
Yaşamak bunca umuda yeniden varmak olur
Ölmek, seni duymamak bir gün daha



Çiz beyez haritalara mor kalemle
Hiç görülmedik yepyeni kentleri
Hep oralara götür beni
Seninle olunca sıkılmam giderim
Çocuk yüreğinle sen kurarsın
Köprüleri alanları kuleleri
Panayırları ve çocuk bahçelerini 
Çiz haritaların en güzel yerine
En güzel günleri ve geceleri
Seninle olunca çekinmem giderim
O kentlere yolcu diye çiz beni
Biletim pardesüm şemsiyem şapkam
Yüreğimde sevincim kafamda düşüncem
Nasıl da çok karıştık birbirimize
Bu el hangimizin eli bu saçlar hangimizin
Senin gittiğin her yere giderim



Yaşam güçtür
Hele benim gibi biri için yusufcuk
Acılarda bir ölüp bir dirilen
Sevinçlerde hep yalnız
Biri için yaşam güçtür yusufcuk
Suçlu duydum kendimi
Benden uzak birşeyleri özlerken
Bir düşün neydi bana ayrılan
Yalnızca dar çizilmiş yollarda
Sağına soluna bakmadan yürümek
Ben ki taşardım hep
Çılgın seller gibi kendi dışıma
Güç dönemeçleri döndüm soluk soluğa
Aşksa aşk sevgiyse sevgi
Ömür boyu kınandım
Hep korku hep tedirginlik
Önümde hep kurallar
Yazık başkaları gibi olamadım
Çok hırpalandım dağıldım yusufcuk
Yusufcuk yusufcuk yusufcuk



Öfkeli bir deniz gibi
Üstünden atma beni
Yazdığın gibi silme
Yumlama parçalama
Ne yapsam kırılmaz diye
İtme koca dağlardan
Gidip gelip ağlatma
Bu bensiz yapamaz de
İçinin derinlerine sakla
Gösterme kimseye beni
Gönlünde tut bırakma
Kuşlara parçalatma
Çöllere koyup dönme
Gözden çıkarma beni
Tam her şeyimi aydınlatırken
Yeter bu kadar deyip sönme
Bir gidip bir gelip
Çocuk gibi oyalama
Korkutma yıldırma beni
Beni sakın bırakma



Çocuk olmak sana iyi gidiyor
Hep bu sularda, bu bulutlarla oyna
Hep üstünü ıslat, hep kirlet ellerini
Ayakkabın iki günde delinsin
Bir rüzgâr kesinliği gibi geç sokaklardan
Eskidikçe eskiyor sevinç de, kaygı da
Gözünden sakın sevincini
Kaygılarını iyi koru
Sakla şimdi oyuncak sandığında
Dağda kümelenen karı, güne sızan acıyı
Beni unuturken sakın öldürme
Yüreğime işlediğin yedi renk sancıyı
Hep böyle çocuk ol incecik saçlarınla
Gözlerin hep denizlere benzesin
Çaresizliğin bile güzel olsun
Güzel olmak çok yaraşıyor sana



Kuşlar özgürlüğü kanatlarıyla yazarlar
Göklerin serin mavisine
Özgürlük biraz benzer
Güllerin çocuk yüzlü durgun güzelliğine
Özgürlük biraz benzer
Denizlerin ufuklarda başlayan bitmezliğine
Beyazlara çizilen yorgunluk
Silinir martıların korku veren sesinde
Ne varsa göklerde var
Ovalardan ufuklara kadar
Ne varsa gözlerinde



Baba, nisan yağmurları bir panayır türküsüdür
Birazdan güneş açınca verecekler oyuncaklarımızı
Baba, savaş olmasın; savaş çıkarsa
Kirletirler göklerimizi, yırtarlar uçurtmalarımızı
Baba, savaş patlarsa en çok bize kızacaklar
Ağabeylerimiz kıracak, çelimsiz bacaklarımızı
Bilyalarımızı ezecek tanklar, düşlerimizi dövecek toplar
Çamurlara bulayacaklar nisan yağmurlarımızı
Güneşlerimizi ve aylarımızı söndürecekler
Kendi çocuklarına götürecekler belki de portakallarımızı
Baba onlar da çocuktur, onlar da kuş dili bilir
Kuş, dalı gözünden anlar; dal, kuşu tüyünden tanır
Rüzgârlardan rüzgârlara yıkım gelmez hiçbir zaman
O çocuklar o portakalları ölür de yemez.



Son mavilerin yavaşça
Akşama ölgün seslerle döküldüğü
Zamanları hareledim ince ince
Uzayları ekledim uzaylara
Sonra en güzel bekleyişleri kurdum
Senin adına.
Çoğaldıkça çoğaldı inadına
Özlem garip kuşlar gibi
Dağıldı, saçıldı ortalığa
Denizleri yırta yırta geçti tekneler
Açılıp bilinmedik uzaklara.
Uçaklar, vapurlar, trenler
Beni almadan gitti
Unutulmuş bir şarkı gibi kalakaldım
Eksik tutkularda boş sevinçlerde
Hep olmadık bir şeyleri düşledim
İkimizin adına..



Onlar savaşçıdırlar sabah akşam
İnançlar örer umutlarından
Ellerin karanlıkta üşüdü, gir içeri! 
Saçların yıkandı soğuk yağmurda,
Gel sobanın yanına sokul da,
Al eline sıcak kestaneleri,
Kuş masalları anlat,
Acıyı katık etme duruşuna!



Beni rüzgâra verme
Öfkeli bir deniz gibi
Üstünden atma beni
Yazdığın gibi silme
Yumlama parçalama
Ne yapsam kırılmaz diye
İtme koca dağlardan
Gidip gelip ağlatma
Bu bensiz yapamaz de
İçimin derinlerine sakla
Gösterme kimseye beni
Gönlünde tut bırakma
Kuşlara parçalatma
Çöllere koyup dönme
Gözden çıkarma beni
Tam her şeyimi aydınlatırken
Yeter bu kadar deyip sönme
Bir gidip bir gelip
Çocuk gibi oyalama
Korkutma yıldırma beni
Beni sakın bırakma



Yaşamak bir denizdi önceleri
Şimdi olsa olsa yalnız sevinçtir
Ne acılar ne gözyaşları
Onun güzelliğini silebilir
Kayaları ellerimizde ufalayarak
Kurduğumuz küçük evlerde
Küçücük devler gibi ölesiye seviştik.
Ağaçlar diktik çocuklar büyüttük
Savaşmayı ve paylaşmayı bildik
Doğrudur her zaman bir şey eksik
Doğmadan ölmeye benzer
Bir şey var içimizde
İnancı ve sevdası bize yeter
Ürkek bir gidiş gelişte
Benim sende aralıksız yaşadığım
Bilgelerin kitaplarda tanımladığı
Sonsuzluk budur işte



Bulutlarla süzül denizlerde yıkan
Kopar ufuklarda yağmurlardan sonra açan
O görülmemiş çiçeği ellerinle
Rüzgar ol dağlara doğru yaslan
Özlemin seni yanıltmayacak
Sen uzak sevdaların yolcususun
Bırak boşluklara yavaşça kendini
Ne aynalara sığın ne kapı arkalarına
Gez dolaş uzayları
Işıklarla kamaşsın gözlerin
Bulutlar sıcak sıcak sarsın seni
Su kuşlarının uçtuğu yerden bak kocaman dünyaya
Onlar ki delisidir maviliğin
Her sezgilerinde ölümsüzlük vardır
Seni çılgına çevirir
O acayip kuşların güzelliği



Bir akşamüstü balçık kuşları
Sessiz dökülürler yorgun akşama
Zehirli saatler emzirir suları
Günün ardından uzanıp dağlara
Yağmacılar doruklarda yıldızları çalarlar
Zamanın örgüsünü dişler gece kuşları
Uykunun kanını emer vampir
Güzelliğe kezzap döker karanlık
Sevinci tutsak eder korsanlar
Yavaş yavaş açılır yılan yumurtaları
Düşleri eksik imgelerle bozar
Kirpiler, kuzgunlar, kokarcalar
Geceye çakılır eskiyen kasımpatı
Uzaklardan boş kahkahalar gelir
Çocuğun boynunu takarlar ipe
Çirkinleştirerek yalnızlıkları
Bu cellatları kim besliyor
Kim yerleştiriyor çiçek diye
Kente bu gülünç sehpaları
Kim doğruyu kime benimsetiyor



Düşüncemde yanan mum yüreğime vuran ışık
Bildik sevgilerin uzağında büyüyen
Yepyeni bir dünyada açan ilk menekşe
İğreti sevinçlerin hiç mi hiç yaşamadığı
Geleceği bağrında yaratan güçlü toprak
Deli ırmak dik yamaçlardan süzülen su
Çiğ düşen bembeyaz akşamın vurgunu
Bir varlığı bütünüyle anlatan koca kitap
Lambanın çevresinde dönüp duran pervane
Uslu bir yanardağ bağda bir salkım üzüm
Varılmaz doğrusu yetkinliğin sonsuzun
Anılarımı dolduran karasevda yaşadığım
Her duygu ve ben herzaman vazgeçilmez
Bir kesinlik adıyla güzellediğim sevinç
Anlayışım sezişim mantığım gücüm bilgim
Denizlere koşan ırmak yağmura duran bulut
Taze ekmeğim suyum arkadaşım sevgilim



Otur da konuşalım
Gelmeyen bahardan
Sıcak uzun yazlardan
Yeşil rüzgârlardan
İki çift söz edelim
Otur da konuşalım
Olmadık mutluluklar biçip
Olmadık zamanlardan
İçimizde anlatılamayanı
Yarım kalan sevinci
Otur da konuşalım
Bu şehir kurtlar şehridir
Büyük korkaklar şehridir
Kuşkular kuyusudur
Açlık deliliğidir
Otur Ahmet kardeşim
Otur da konuşalım



Onlar savaşçıdırlar içlerinde
Gökleri yeni baştan kurarlar
Böyle çıkma gece vakti balkona
Havalar soğudu üşümesin ayakların
Acıya salıverme kendini bir çırpıda
Sonumuz nasıl olacak diye yorma kafanı
Umutsuzluğa kapılma, gelip geçenlere bak
Umutsuzluk suçunu işlemek bize yasak



Kendimi hiç akşam olmayacak
Bir gün doğumu için saklıyorum
Kendime kendim olmamayı yasaklıyorum
Yasak artık bana çaresiz kalmak
Yasak bana bocalamak
Olmayanda eriyip gitmek yasak bana
Yasak bana geceysem gündüzmüşüm gibi
Bir gül pembeliğinde uyumak
Zor bir şeyi umduğumu biliyorum
Yasak bana tükenmişi korumak
Her çeşit umutsuzluk yasak bana
Durmuşum, umudumu sürdürüyorum
Bir ağaç altında göğü seyrediyorum
İçimde ne ölüm, ne yaşam korkusu var
Korku bütün yasak bana, yasak bana bitmişlik
Bütün yol kavşaklarında, dönemeçlerde
Kendimi bir namlu gibi dosdoğru çiziyorum.



Baba kar çok olunca balkonda
Çıkıp kardan adam yapalım mı? 
(İyi giyiniriz üşümeyiz) 
Ama ya kar tutmazsa
Eskiden yapmıştık
Havuç oturtmuştuk burnuna
Burnuna gene havuç oturtalım mı? 
Süpürge verelim mi eline gene? 
Bir güzel süpürsün mü karları? 
Kardan adamın başına koyalım mı şapkanı? 
Baba kar yağıyor
Dağlara çıkıp biz de kayalım mı? 
Dağlar uzak, olsun gideriz baba
Neden gülmüyorsun, neden dağlara gitmiyoruz? 
Neden kardan adam yapmıyoruz eskisi gibi? 
Neden hep düşünüyorsun, neyi, kimi? 
Baba çıkıp kartopu oynayalım mı? 
(İyi giyiniriz üşümeyiz)



Bir suyun akışına dalar gibi kalıyoruz
O zaman gün sızıyor saçaklardan ince ince
Biz birbirimizi karşılıksız sevmeye başlayınca
Birlikte bir kirazı dişler gibi oluyoruz
Uzun bir kervan gibiyiz güneşte ağır ağır
Aydınlığı iki ayrı sevinç gibi yaşıyoruz
İki ayrı sevinci bir bütünde eriterek
Şurada otursak mı yürüsek mi biraz daha
Ötelere uzanmadan köşeyi bile dönmeden
Birkaç yüzyıl sonraki bir şiiri okur gibi
En küçük bir kıpırtıda sonsuzluğa varıyoruz
Üşütür gibi titreten buydu az önce bizi
Şimdi denizin sesiyle rüzgar belki de aynı şey
Bu senin saçların mı yoksa benim saçlarım mı
Aramıza girmeye çalışan yaramaz bir esinti mi
Uzun uzun düşünmeye başlamadan
Bütün zamanları birden şimdiye damıtarak
Bir kuşun kanadını öper gibi kalıyoruz.



Sevdiğimin kulaklarımda sesi
Bembeyaz bir gül demeti
Kim bilir kaç yüzyılın gülşeninden
Duvar gibi kalınlaşırken bekleyişler
Birden bütün katılığın dağılması
Ve sesini duyuşum bir yerlerden
Kim bilir kaç yüzyılın gülşeninden
Ağır bir duyguyla birarada
Onsuz da olunur gibi gelirken bana
Gittikçe basan sis artan duman
Ve kilitlenmesi zaman zaman
İçimde bir ağırlığın aşk adına
Nasılsın nereden çıktın
Gerçekten bana mı geldin
Sen miydin o olmasa da olur gibi görünen
Şimdi yosun gözlerin gözlerimde
Binbir türlü rüzgarla rüzgarlanır
Kim bilir kaç dünyanın denizinden.



Ölümsüz gülüşünle başlıyorum
Her güzelliğe her sevince
Bir yağmur ince ince
Sürerken beni başka zamanlara
Zamanla yorgun hanlara
Dönüyor işte gördün her şeyim
Kuru topraklar gibi dağılıyor belleğim
Sınırsız bir boşluğu süre süre
Yorgunum çok uzaklardan geldim
Kaygılar sıkıntılar yaşadım uzun uzun
Korkuyu yakından tanıdım
Ölümsüz düşmanı oldum korkunun
Şimdi bakışınla bağlanıyorum
Kocaman bir dünyaya umutla
Bir akşam aşılmaz kaygılar
Çağırırken beni sozsuzluğuma
Sıcaklığın beni alıştırıyor
Soğuk ve yağmurlu akşamlara
Üşümüş bir kedi gibi sığınıyorum
Ellerine ayaklarına saçlarına



Ateş ve yağmur
Bütün yanlışları yıkar götürür
Gün gecenin sonunu temizler
Ses arındırır sessizliği
El değmemiş beyazlığı bulmak için
Gerçek deniz kuşları açıklardan geçer.
Yoksun kalıyoruz sevinçlerden
Kendini savunmanın bir yüzü bu
Bir şeyden vazgeçebilmek
Ben varım diyebilmek ne güzel
Ne güzel kendini
Akşamüstü şöyle bir çiseleyen
Yağmura atabilmek.
Dimdik kalabilmek
Gözünün içine baka baka
Kralın imparatorun
Hayırsız sevgilinin
Ne güzel artık bitti diyebilmek
Kimse bilmez gün olur
İnsan boşluklara düşer değişir
Ne derler
Ağaç rüzgârı yedikçe
Gün geceyi gördükçe güzelleşir..



Adını andığımda bir deniz sessizliği
Kentin uzak yerlerine işlerdi
Martı çığlıkları ve vapur düdükleri
Bazen de çılgınlıklar arasında
Bilenler özlem derdi
Bilmeyenler elbette kınamıştır
Dört yanımda kemikten kahkahalar
Hep böyle yapmazlar mı? 
Adını andığımda bir yaban menekşesi
Sevinçlerle gözlerini çizerdi
Duvarlara camlara suyun yüzüne
Gör bendeki sevinci.
Adını andığımda susup kalırdım
Bir deniz açılırdı önüme
İki yanı silme çiçek tarlası
Nerelere gitmezdim
İçimde ellerinle kurduğun
Aşkın en büyük krallığı..



Sana bir haberim var
Verdiğin şişeyi kırmadan getirdim
Eve girer girmez açtım
Yaptığın reçel dünyanın en güzel reçeli.
Yüz bin renk vardı içinde
Bir milyon sevinç
Bir kucak dost selamı.
Kavakların eylülü
Yakut işlemeli mavisiyle
Senin güzel ellerinde
Bir avuç bala dönmüş
Kapağı açar açmaz
Martılar yayıldı ortalığa.
Bir haberim daha var
Seni çok seviyorum..



Üsküdar’da bir başıma kaldım tutuklu gibi
Deniz kirli, martılar yorgun, gök kapalı.
Bir yağmur geldi martıları kopardı
Tozlu mavilerle durgun bir sessizlikten
Korka korka biraz da kızarak düşündüm
Bu acı ne bu tutku neyin nesi
Baktım ki ne o ne bu koca bir özlem
Çekip gidebilirdim yapmadım ellerini öptüm
Zaten nereye sorusunu yanıtlamadan gidemezdim
Dünya o kadar dolu ki sandıklar çalı süpürgeleri
Mutluluğa aday olmayan tek kişi yok
Ama herkes parmağının ucuyla tutuyor dünyayı
Tozlu resimler bıyıklar mutfak robotları
Daha neler neler saymakla bitmez
En iyisi ben buradan gideyim dedim
Ey boşluğa ıslık çalan fabrika bacaları.
Üsküdar’da bir başıma kaldım deli gibi
Kötüydüm bir yere koyamadım kendimi..



Günün akşama çalan mavisinde
Uzun yağmurların ardından
Bekleyişlerin buruk sessizliği
Neydi o okyanuslardan saraylar kuran
Şimdi hiç tanımadığımız özlem
Durmadan bana sorardı seni
Keşke hiç eskimeseler derdim
Artık bizi korkutmuyor
Tanıdık tanımadık hiçbir acı.
En güzel seni sevmek dediğim
O sevinç şimdi çok uzaklarda
Arayıp bulsam tanımaz beni
Kuşlar ne bilecek demek kolay
Onlar göklerde sınadılar kendilerini
En iyisi uzayların ışığında yolcu olmak
En doğrusu onlar gibi yapmak
Gecenin koyu karanlığında bile
Güneşin peşine takılıp gitmek en iyisi..



Tutkular kimden yana
Kimden yana kaygılar
Gün geceye değişirken
Bu sancılı akşamda? 
Soğuk anlamsız kadınlar
Şarkılarla ezerken her sevinci
Kimden yana bekleyişler
Kaçışlar kimden yana? 
Önü sonu belirsiz bir akışa
Kilitleyip gittiler zamanı
İnce ipliklerle ördüler tutsaklığı
Saldılar sokaklara.
Odalara çekildiler
Sözde doygun ve mutlu
Akbabalara attılar gülerek
İçlerinde son kalan çocukluğu.
Sevgiler eridi tükendi
Ayrılıklar kimden yana? 
Sen kimden yanasın şimdi,
Sevdalar kimden yana?



Salının arkası hemen perşembe
Bir günde nasıl oldu pazara geldik
Ah gülüm oyuna geldik
Sezilmeden geçiyor zamanın çoğu
Her dokunuşumuzda bir şey eksik
Eksik olmayan tek şey koşu
İçimizde zehir gibi bir tortu
Yüreğimizde mıh gibi bir sancı
Hep böyle bir şeylere yetişeceğiz..
Gün sanki az önce doğmamış mıydı
Yoksa bize mi öyle geldi
Sen az önce çıkmadın mı kapıdan
Kapıdan çıktığında sabah mıydı
Dururken ne çabuk akşam oldu
Her sevişmemizde bir şey eksik
Ne kadar çırpınırsak çırpınalım
İçimizden gitmeyecek bu kuşku
Hep o yöne akıp giderken bu su
Yaşamakta hep eksik kalacağız..



Çok zaman geçmiş aradan,
Nasıl kaçırmışız güzel yazları,
Bazı akşamlar hiç olmamış,
Nereye gidiyoruz demeden,
Yokuş aşağı salmışız atları.
Öylesine akıp gitmiş sular,
Rüzgarlar esmiş, duymamışız.
Gündelik şeyler gibi yaşamışız aşkları,
Sonra kendimizi sakınmak için,
Yükselttikçe yükseltmişiz duvarları.
Sevinçleri ertelemişiz en kötüsü,
Sevgileri anlatmaya dilimiz varmamış,
Sonsuz bir yarına inanmışız belki de,
Elmayı dalından koparmaya üşenmişiz,
Nasıl boşa harcamışız zamanları...



Çocuğum uyusan bir güzel
Ölümleri düşünmeyi bıraksan da
Nasıl olsa şimdi korkunç amcalar
Ateşler akıtmıyor göklerden
Çocuğum güzelce uyusan da
Uyansan güneşli bir güne
Nasıl olsa şimdi uzaktan
Tank gürültüleri gelmiyor
Nasıl olsa dindi, yağmur gibi
Makineli tüfeklerin sesleri
Sanırım yarına kadar bizi
Öldürmeyi düşünmez kimseler
Sen de bilirsin ki; bir akşamla bir sabah
Arasında ne güzel yüzyıllar vardır
Uyu, tadını çıkar yaşamanın
Değil mi ki savaşların çocuğusun
Daha çok sevmelisin herşeyi
Çocuğum bir güzel uyu şimdi
Hem o kadar üstünde durma
Öleceksek öleceğiz nasıl olsa
Yaşam dediğimiz bu güzellik
Kırılgandır dayanamaz korkuya



Beyaz bir gün üstüme kapanıyor
Yeşilini süze süze ormanların
Ah deniz dipleri neredesiniz
Derin deniz dipleri
Gözleri kadar güzel sevdalımın
Uzayan gölgelere uzanıyorum
Üstümde hırçın bir mavi
Yeni bir zamana başlar gibiyim
Batan günün ölgün kırmızısında
Usulca koyuluyor akşam türküleri
Gün bir koşuda dağıldı gitti
İnsan, olursa olsun diyemiyor
Dokunduğum ne varsa kayıyor ellerimden
Ben, bir şey olmamış gibi
Ölümsüz bir tutkuya davranıyorum
Nasıl olsa geceye daha çok var
Yasalarına sıkı sıkıya bağlı güneş
Ufka doğru süzülüyor olsa da
Her sevince yeniden başlıyorum.



Ölümün üstüne sünger çekin
Yaşayandan başkası bilmez yaşadığını
Ölümü zambaklarla süslemeyin
Giden aldı götürdü yanlışını
Geriye umut kalmış gibi
Acıyı anılarla beslemeyin
Vazoya dün koyduğunuz çiçeği
Kısaca herşeyiyle astığınız gerçeği
Ölü resimleriyle süslemeyin
Yalnızlığa o kadar gücenmeyin
Saplanmayın bilgi kitaplarına
Çaresiz kalanı da anlayın
Sıradan sevinçleri küçük duyarlıkları
Akşamcılıkları hoş karşılayın
Sakın ölüme geç kalmayın
Kızmayın çanları erken çalana
Ölü evlerinde toplanmayın
Hele yaşadıysanız hiç korkmayın
Ölüm el sürmez yaşayana



Gölgem ol ve beni izle
Kimselerin bilmediği yerlere
-Ne güzeldir ıslak kıyılar şimdi-
Gülerek gidelim seninle
Ben senin gölgen olayım
Durarak koşarak hep arkanda
Görülmedik yerlere savrulayım
Her çekip gidişinde
Ben hep senin yanında
Ayaklarının izi
Çorabının alacalı yeşili
Kafandaki düşünce
Yüreğindeki karasevda
Düşlerindeki uzaklar özlemi
Kim derlerse beni göster çekinme
Hırçın uzak denizlere
Açılmak istediğinde
Bilerek isteyerek güvenerek
Her zaman beni bağla yedeğine



Bir seferden döneriz seninle bazı akşamlar
Gün bulutları açık mora boyadıktan az sonra
Bile bile karanlığın bizi kalın örtülerle örteceğini
Son ışıklara dalarız koşa koşa gene de
Sürgününüm, izini sürerim her yerde seve seve
Alacakaranlıkta hem özlemlin hem öksüzün olmak için
Kapanmaya hazırımdır kat kat kendi üstüme
Yağmurdan, güneşten, poyrazdan, uzun yollardan
Biz şimdi gurbetimize çıkıyoruz, vakit tamam
Çanlarla, türkülerle, davullarla ayrılmak uzak bize
Yüzüme vuran sıcaklığınla çocuk dudaklarınla
Sen giderken, ellerimde ellerinden ayrılmanın öfkesi
Varlığında yeniden kurulur eksiksiz bir sıla
Seni her düşünmemde benzersiz bir yurt özlemi
Bana düşen, gelişini aralıksız beklemek
Beklerken bakışında eriyip gitmek yavaşça
Beklerken sonsuz bir ormanı yürümek saçlarında
Benim tutkum, ölümüm, serüvenim bu işte.



Nicedir elimde gül dalıydı
Değişti, değişti hançer oldu
Baba bunu kendime mi saplasam
Ya da bir gündoğumuna saklasam
Daha gün ortalığa dağılmadan
Al diye çekip vursam mı adamı
Sevince inanmayanı, yaşamı paylaşmayanı
Ekmeği ortadan ikiye bölmeyeni
Aşktan döneni, savaştan kaçanı
Kapılara nöbetçiler dikeni
Köpeklerin sofrasında besleneni
İnanç alıp-satanların hepsini
Baba, bu gümüş hançerle vursam mı
Nicedir elimde gül dalıydı
Değişti, değişti hançer oldu
Sardı uzayan yansısıyla
Sardı nar çiçeği kırmızısıyla
Bugünden çekip gidecek olanı
Gül dalıydı hançere dönüştü birden baba
Soframızdan aşımızı çalanı
Çekip bu güzel hançerle vursam mı



Onlar savaşçıdırlar korkuyu geçerken
Bıraktılar dipsiz bir kuyuya
Korku seni korkaklar ülkesine
Kral yaptım çıkardım ülkemden
Bende kalan neyin varsa
Al götür giderken
Şimdi kral benim kendi ülkemde
Kendi ülkemde halk benim
Şimdi artık kendi ordularımı
Bildiğim gibi sürerim savaşa
Korku seni korkaklar ülkesine
Kral yaptım çıkardım ülkemden
Bende kalan neyin varsa
Al götür giderken



Yorgun kuşlar dökülüyor göklerden
Kaskatı rüzgârlara çarpa çarpa
Yorgun kuşlar dökülüyor uzaklardan
Yorgun kuşlar göklerin avucunda
Sonsuzluğa serpiliyor dağlardan
Ne düştüğün gök, ne varacağın toprak
Seni bir bitmişlik diye anlamayacak
Her yerde izi var kanatlarının
Her yere saçıldı duyarlıkların
İşte sonu geldi yorgunlukların
Başka kuşlar olacak bundan sonra
Zaman kadar bitimsiz göklerde
Güneşe en yakın doruklarda
Yeni kuş yuvalarında, yeni kuşlar
Kanatlanıyor çığlık çığlığa
Göklere yeni çırpınışlar gelecek
Ne üzül, ne kıskan, ne acı çek
Bir sonsuzluk gibi geçtiğin göklerden
Artık başka güzellikler geçecek



Kaptan amca beni geçerken
Karşı kıyılara bırakır mısın? 
Oralarda ne mi var? herşey
Çocuklar, sesler, ışıklar var
Bayramlar ve her türlü uzaklar
Kaptan amca beni bırakır mısın
Gittiğin kıyıların ötesine? 
Oralarda ne mi var? herşey
Oralarda çalgı var, sevinç var
Kaptan amca beni götürmez misin
Gittiğin güzel yerlere şimdi? 
Uzakların tutkusu nicedir
Çöller gibi yakıyor içimi



Sen ölürsün de yapamazsın bunu
Öldüremezsin bataklıkta kayık yüzdüren
Sabahların altın saçlı çocuğunu
Kimseyi umudundan edemezsin
Toprağa ekemezsin ölüm korkusunu
Sevinçleri kökünden sökemezsin
Değirmende kimsesiz bırakamazsın unu
Sen ölürsün de yapamazsın bunu
Vuramazsın kıyıda uzakları gözleyen
Sabahların gül yüzlü çocuğunu



Şiirin ölüm kalım savaşı verdiği bir dünyada yaşıyoruz. Gerici güçler gerçek bilimi gerçek felsefeyi gerçek sanatı boğma yolunda bütün çabalarını ortaya koyarken ince bilge kırılgan şiir gökdelenlerin siyasetlerin çıkarların markaların adaletsizliklerin tankların altında eziliyor. Bir kazanma hırsıyla dünyaya ele geçiren sermaye herkese ileri teknoloji ürünleri pazarlarken şiiri de bütün gerçek değerlerle birlikte yok etmek istiyor. İletişim araçlarının yetkinliğine karşın yanlış bilinç üretmeyi görev bilenler yüzyılların getirdiği değerleri geçersiz kılmaya, parayı tanrı sayan bir uydurma değerler dizgesini yaşama geçirmeye çalışıyor. Evrensel cahillik her gün biraz daha yaygınlaşıyor kurumlaşıyor kökleşiyor saldırganlaşıyor. Hiçbir değer tanımama konusunda kararlı görünen dünya sermaye güçleri bu amaçlarını gerçekleştirme yolunda adım adım ilerlerken demokrat görünen demokrasi düşmanlarından, ahlak değerlerini her şeyin üstünde tutar görünen ahlak düşkünlerinden, devrimciliği kimseye bırakmayan kurulu düzen yardakçılarından alabildiğine destek görüyor.
Bu yüzden şiire bugün daha çok gereksinimimiz var. Kurtuluşun yalan yanlış tasarılarda, köksüz temelsiz düşlerde, ikiyüzlü ya da çokyüzlü ilişkilerde, basit ve bayağı siyasetlerde olmadığını, güçlünün eline bakmanın onursuzluk olduğunu bilenler dünyanın ancak şiirle, şiiri yaratanlarla ve şiiri özümleyenlerle kurtulabileceğini de biliyor. Şiir bize daha da insan olma yolunda neler yapmamız gerektiğinin öngörüsünü sağlıyor. Şiir bize kim olduğumuzu, insan için ne yapmamız gerektiğini, insana adanmanın nasıl bir şey olduğunu öğretiyor. Şiir kimseyi öldürmüyor, kendi için bir şeyler elde etmek istemiyor, insanlığı üçe dörde beşe bölmeyi düşünmüyor, insana güzelin yüceliğini duyururken aç yatan çocuklar için işsiz babalar için acılı anneler için daha doğru bir dünya kurmaya çalışıyor. Şiir insan olmanın ve insana adanmanın bilincidir. Şiir ışıktır umuttur savaştır inanıştır arayıştır. Şiir ün değildir unvan değildir zenginlik değildir, bir köşeyi tutmak bir yeri ele geçirmek ve orada cahilliğin ve çıkarcılığın saltanatını kurmak değildir. Kendilerini şiire adayanlar, yüce duyguların gerçek savaşçıları, gelin hep birlikte dünyayı şiirle kurtaralım, çünkü bugünkü koşullarda şiirden başka hiçbir şey bize aydınlıkların yolunu açacak gibi görünmüyor.



Akşam soğan kavrulan evlerde
Yoksul bir çorbayı ateşe koymadan önce
Son geleni bekler gibi seni beklemek
Bir yudum alır gibi bir kadeh buzlu rakıdan
Çocuk annesine güvenir gibi
Sonu belirsiz bir yolculuğa çıkar gibi
Hiçbir şey olmuyormuş gibi sevmek seni
Hiçbir yalanda, hiçbir kandırmada payı olmamak
Hiçbir kaygının peşinde küçültmemek kendini
Bir yaz sabahında balkondan nasıl bakarsa
Dışarıya salınmamış çocuklar
Biraz özlemle ve biraz sevinçle
Nasıl bakarsa o çocuklar sokağa
Senin yolunu hiç yılmadan gözlemek
Benim için ölümsüzlükle birdir
Hep yüzünde kalmalı bu gülüş
Bu seni çağlara direnecek bir yontuya
Döndüren bu sevinç pırıltısı hep kalmalı yüzünde
Hep bu kadar büyük ve bu kadar güzel olmalısın
Bu kadar ölümsüz ve bu kadar olağan



Bembeyaz akşamlara çıkmak
Deniz kıyılarında ya da dağ başlarında
Daha doğar doğmaz sarhoş
Pırıl pırıl bir günden
Akşam gelin gibi süzüle süzüle
Yamaçlardan ağır ağır inerken
Seni duymak, seni sevmek, seni okşamak
Seni konuşmak ve seni susmak
İlk karanlıkla birlikte erkenden
Senin hazırladığın sofraya oturmak
Senin yaydığın çarşafların üzerine
Uzanıp uzun uzun düşünmek seni
Dünyayı yepyeni güzelliklerle
Yeniden yaratır gibi
Elinle kapladığın yorganı örtünüp
Seni duymak, seni düşünmek, seni bulmak
Haritaya yeni bir ada yazdırır gibi
Her yanını, herşeyini öğrenmek
Saçlarını, boynunu, sırtını, belini
Kollarını, omuzlarını, dizlerini, ayaklarını
Hatta ayıp olmasın en gizli yerlerini
Yanı baştan sona seni ezberlemek



Gelişin önceden belli olmalı
Yola çıkarken haber sal sularla
Ne yap yap üç gün önceden bildir
Ağaçlarla göklerle kuşlarla
Geldiğinde akasyalar
Karlar gibi vuracak camlara
Güller çıldıracak sevinçten
Seni görebilmek için
Pencereden sarkacak sardunyalar
Ayva çiçekleri selam duracak
Sapsarı bakışına
Dayanamam birden gelirsen
Güneş doğar gibi yavaş yavaş gel
Gelişin yıkım gibi duyulmamalı
Yağmurlara söyle geleceğin günü
Gelişin önceden belli olmalı



İlkyaz kendiliğinden
Sana hiç sormadan gelir
Dokunsan uçar gider
Az önce buradaydı
Bir kelebeğin kanadında
Bir demet çiçek gibi
Dalın üstündeydi gördüm
Bir yapraktan süzüldü
Dağıldı suyun parlak yüzünde
Sonra yayıldı yere
Az önce buradaydı
Aşk da ilkyaz gibidir
Yaşadığın yerde vardır
Aradığın yerde yok



Yeni bir tutkuyu kaldırmaz o
Yeni bir aşk öldürür ceylanı
O sevdi mi çocuklar gibi sever
Sen olsan ateşe verirsin tarlanı
Çiçeklerini yerle bir edersin
O bir duvar dibinde yatar sesizce
Düş gibi görür inen akşamı
Kelebekler yanaklarından öper
O sevdi mi rüzgar gibi sever
Sen olsan yere çalarsın şapkanı
Yeni bir tutkuyu kaldıramaz o
Yazık olur küçücük saçlarına
Doyamadan gider derenin
Işık beyazı çakıl taşlarına
O sevdi mi yüreği bakakalır
Sen olsan yeniler giyip gezersin
Belki bir günde harcarsın paranı
O yemeden içmeden kesilir
Sevdiğini bir üzse bin üzülür
Sen olsan üzersin sevdiğini
O günde binkere ipe çekilir



Neden onu görünce
Karışıyor ellerin birbirine
Onu görünce neden
Kendini bırakıp gidiyorsun giderken
Bırakıp gidiyorsun ve sende
Sevinç gibi bir acı koyuluyor
Öyle durup kalıyorsun gecende
Onu görünce sende neden
Bin tohum ekiliyor birdenbire
Birdenbire nice ürün kaldırılıyor
Onu görünce neden hızlanıyor
Suların akışı kendi kendine
O gidince neden başka birisin
Adın başka, susuşun başka, sesin başka
O gidince hiç kimse değilsin
Tükenmiş bir rüzgârsın ağaçta



Benim bir canla sevip
bin özlemle andığım,
Bari gölgeni bırak bana
Su çiçeklerinin en güzel yanları
budur,
Giderken gölgelerini verirler suya.
Güz akşamları dal kıpırdamazken,
Suda halkalanan gözleridir
Sen de gölgeni bırak bana.
Gönlümün bin güzelliğiyle inanıp
sevdiğim,
Güzelliğini burada ince ince aratma.
Bir kıyıya, bir gün inen fırtına gibi
Birdenbire bir şeyler bırak.
Bir şeyleri soğut,
bir şeyleri yak,
Dağıt bir şeyleri,
bir şeyleri kur.
Kendini hiç yokmuşsun gibi aratma.



Yürürlükte hava su ateş toprak
Yürürlükte irili ufaklı atomlar
Çürümüş sanıların karşısında
Bu arada yalnızlık sürümden kazanıyor
Uydurma aşkların yanı başında
Kuş uçmuyor korku ormanlarında
Sıkıntı denilen timsah uyanık
Erdemi ve inancı savunuyor kendince
Belki güler geçersin belki de
Gülmeyi bile düşünmezsin
Anlatmazsın bile birilerine
O kadar çıplak
Oh olsun yalancı şairlere
Kokuşmuş bilgelere oh olsun
Gene sokaklar baskın
Her iyide her doğruda her güzelde
Kaçak evlerin sanrılı karanlığı
Demek ki çoktan bitti
Şimdi her yerde orada burada
Eşsiz yağmurlar altında
Bütün kara deniz ve gök haritalarında
Zor ve sessiz bir çocukluktan kalma
Serseri şair ruhum geçerlidir
Geçerlidir dayattığım her özlem
İstanbul'un bütün sokaklarında



Kır saçlı görgülü adamlar
Akşam peynirle rakı içer
Dünyayı yorumlardı
Bazıları şiir bile yazardı
Bazen de denk düşerdi takılınca
Kitaplara bile geçti
Sessiz akardı sular
Kalçalı gecelikli kadınlar
Hem anlayışlı, hem titiz
Gün boyu güzel yemekler yapar
Durup durup bir kaygıyı anlatırdı
Ben türkü söylerdim bu sesimle
Süslü kızlar düş kurardı geceleri
Sabah adı konulmamış bir sevda için
Erkenden sokaklara düşerdi
Arkalarından seslenirdi anneleri
Yitirilmiş bir şeylere ağlar gibi
Garip garip oğlanlar
Anlaşılmaz sevdaların peşinde
Koştururken sabah akşam
Sözde kuşkulu, duygulu, sevecen
Kimbilir hangi bozgundan kalma nineler
Komşulara torunlarını anlatırken
Kış gelir, alabildiğine yağmur yağardı
Evlere çekilirdik erkenden



Gün doğarsa denizlerin üstüne dalgalardan
Güneşin en azından bir umut olduğunu
Duymalısın her zaman
Hep çok uzun bir gemi gibi açılır suda
Bir şey taşır ufuklara, ufuklardan
Çiçeklenir sonsuzlanır
Biliyorsun geçmeden gidemezsin zamanlardan
Gün doğarsa saçlarından saçlarıma
Kavga büyük bir deniz varış yok ufuklarda
Her şeyin en güzeline yazgılanmışız gitmişiz
Gün doğarsa saçlarından saçlarıma
Biliyorsun geçmeden gidemezsin zamanlardan
Gün doğarsa gün geçmeden doğamaz çocuk uykularından
Denizlerden, kayalardan, kuytulardan, sulardan
Geçmeden gün doğamaz karanlık dağlar gibi kuytulardan
Denizlerden, kayalardan, kuytulardan, sulardan
Gün doğarsa denizlerin üstüne dalgalardan
Güneşin en azından bir umut olduğunu
Duymalısın her zaman
Biliyorsun geçmeden gidemezsin zamanlardan



Önce bir sancı olur sonra bir duyumsama
Sonra günler kaygılı duruşlarla
İnce yağmurlardan seni alır getirir
Birlikte özlemek bekleyişlerin
Sevinçlerle duyurduğu sezgidir
Güçlü bir direnme biçimidir biraz da
Süzülür geceden damıtılan ışıkta
Aşklar işte bu özlemden oluşur
Gerçek ve haklı savaşlar da
Önce bir seziş olur sonra bir duyumsama
Sonra bir esinti ta deniz içlerinden
Bir akşamda beklenmedik bir yazla
Bir boşluğu sevdaya dönüştürür



Şiirler yazdırdı bana bakışın
Eline kırk yıl kalem almamışlara
Soğuk yürekleri ısıttı aşkın
Kendini büsbütün bitmiş sayanlara
Duyurdu yaşadığını içten içe
Utandırdı yoksunlukları renk renk dünyan
Suskunluktan başka şeyi kalmamışlara
Doğanın dinmeyen sesini getirdi
Şarkılar söyletti duruşun
Sevinmeyi unutmuşlara
Yılgınlığa sürükledi kimini
Kimini ölüme attı
Uykusunu kaçırdı kiminin
Kimine sensizliğin
Bıçak gibi acısını sapladı
Çok zaman güç kattı inanmışlığa
Saçların gibi dindirdi sancıyı
Durup-kalmışlıkları kamçıladı
Sarstı hiçliğin saltanatını
Yangınlar getirdi donmuşluklara



Herkesin her yaşta
Dizinde ağlanacak bir annesi olmalı
Oradan bilinmedik uzaklara doludizgin
Çocuklardan da çocuk tahta atlarla
Aşılmaz dağları geçip ulaşmalı
Kapalı kapıların arkasında
Bekleşir ölü gözlü adamlar
Çocukluğu çarmıha germek için
Bunu bilen her çocuk annesinin dizinde
Tek o adamlara inat olsun diye
Bitmeyen sevinçleri uyumalı



Yalnızlığın üstüne incecik bir beyazlık
Örtüsü örttü karlar
Şimdi kar tanelerini kocaman rüzgarlarda
Eğiriyor kemanlar
Aramasan da olur bozuldu büyü
Aramasan iyi olur kar başladı
Uzun günlere çok var
Az önce doğan gün aydınlanmadan
Kararmaya başladı.
Ben bu karlarda sessizce eskidim
Kemanlar arka çıkınca sessizliğime
Göz gözü görmez kemanlar
Yokluğunu adınla çalmaya başladı
Yalnızlığın üstüne koyu bir korkusuzluk
Örtüsü örttü camlar
Ölümümü sıcacık yünler gibi
Eğiriyor kemanlar



Karşımızda bir deniz yağmuru birden
Mavinin donduğu yeşilin kaçıştığı
Koca bir tutkuya karşı neyi anlatıyorum
Doğrulara alışkın bir bilge gibi
Yanıyor avucum saçlarını okşarken
Öyleyse sana neyi kanıtlıyorum
Kaldı ki beyaz tenli martılar
Bunu çoktan açıkladı ikimize
Kuşlar kadar zorunluysanız birbirinize
Sizin işiniz tamam artık kimseye sormayın
Artık ne bir kural gerekir size ne bir yasa
Size engin bir deniz gerekir
Üstünde her mavinin bir özleme dönüştüğü
Üstümüzde incecik bir gök beyazlığı
Bütün sandallar uslu biri çılgın
Kıyıya tos vuruyor habire
O gün ben on beşinde delikanlıyım tepeden tırnağa
En sağlam yelkenleri germişim içime
Usulca saçlarına dokunuyorum belki zamansız
Bütün masmavileri bir açık yeşil geçe



Hangi saatte durur şiir
Hangi saatte başlar
Horozlar hangi saatte öter
Hangi saatte yıkanır ışıkla
Gecenin çamuruna batanlar
Böyle sen mi geldin sabaha karşı
Alkol tütün ve yalnızlık içinde
Böyle sen mi geldin sessiz
Çocukların doğmasından, günün ışımasından
Kavgada insanların ölmesinden korkarak
Böyle sen mi geldin kaça kaça
Kaygılar hangi saatte başlar
Hangi saatte yenik düşer
Gecenin bitimi doğan güne
Ve neden güne başlıyor gibi
Bazen çok sevdiklerimiz bile
Yeniden geceye başlarlar
Hangi saatte susar şiir
Hangi saatte yazar ölümün yazgısını



Bir de onlar inancı örer gibi
Kendilerini gererler boşluğa, ölüm gibi
Bir günlük çocukluğa, bin yılını verirdin
Artık çocuk değilsin, büyüdün artık
Yolda yürürken kendine dikkat et
Yemek yerken sakın üstüne dökme
Kömür mü taşıdın, kapkara tırnakların
İyi bir işin olsun, gösterişli bir çantan
Güzel bir ceket, pantolon yaptır
Annenin elini öp, dostlarına telefon et
Bir sözün, bir sözünle çelişmesin
Sokakta türkü söyleme, ayıptır
İçinden gelmese de
Her zaman, bir şeyler yapacakmış gibi dur
Şiir ve aşk üstüne konuşmayı bil
Donla denize girme, çok içme rakıyı
Ne olursun o berbat kasketi değiştir
Bir günlük çocukluğa, bin yılını verirdin
Ama çocuk olmadın bir gün bile
(Büyük insan gibidir benim yavrum) 
Sen şimdi sessiz bir deniz kıyısında
Dönüşsüz büyümüşlüğünle durmadan
Panayırlar, balonlar, kayıklar özlüyorsun



Yorgun bir günden kalan
Avuçların uyudu avucumda
Saçların yüzümde, omuzumda
Bana neler anlattı
Yüreğinin atışlarını duydum
İçimde, içimin derininde
Yol bitmesin istedim, uzasın
Alabildiğine dalsın karanlığa
Beklediğimiz oldu, çatıldı
İki cana bir beden
Ya da bir başka deyişle varoldu
Bir bedende iki can
Bir iki silkindi deniz uzakta
Ay ikimize el salladı
İrili ufaklı bütün yıldızlar
Işık yolladı sevincimize
Ne olup bittiğini
Bizi görenler anlayamadı
Aşkın benzersiz güzelliğinde
Zaten kimse anlayamaz kimseyi



Bir de pisliğin çiçek gibi büyüttüğü
Uyuşuk ve anlamsız otlar var
Ünlü yayınevlerinde
Halka ışık tutan bütün romancılar
Öfkeli öfkesiz bütün ressamlar
Ve bütün ince kemancılar
Büyük adamların anlayışlı eşleri
İnsan pazarının reklam şairleri
Ben gidince geriye kalacaksınız benden
Her zaman böyle olur
Rüzgâr toz bulutları bırakır giderken
İçindeki karmaşayı dünyaya taşıyanlar
Eğri düşünenler, doğru konuşanlar
Eli kalem tutanların bütünü
İçki sofralarının eşsiz bilgeleri
Emeğe alkış tutan tembel sürüleri
Ben gidince geriye kalacaksınız benden
Her zaman böyle olur
Rüzgâr toz bulutları bırakır giderken
Gönlündeki yalnızlığı içimize getiren
Bütün kafalılar, bütün şakacılar
Felsefeye önem veren düşünür artıkları
Sanat dünyasının doygun yaratıkları
Düşünce toptancıları, duygu işportacıları
Ben gidince geriye kalacaksınız benden
Her zaman böyle olur
Rüzgâr toz bulutları bırakır giderken



Uçurtmam geceye takıldı kaldı
Gece onu kapkara etmiş midir
Ya da götürmüş müdür uzaklarda
Sinsi sinsi parlayan bataklığa
Uçurtmamı gece yitirmiş midir
Gece uçurtmamı pisletmiş midir
Bırakmış mıdır tankların altına
Çirkin uçaklara vermiş midir
Götürün demiş midir onlara
Çocukların sevincini yaşatan
Hiçbir şey kalmasın buralarda
Baba gece uçurtmamı ne yaptı
Buraya koymuştum götürdü mü
Yoksa rüzgârlara verdi de
Onlar da olmadık bir yere mi bıraktı



Sandığa koy bu mendili, kullanma
Üstünde martılar uçuşuyor
- Her biri bir mavinin telaşçısı -
Başedilmez bir deniz demektir bu
Kimseye gösterme, sandığına koy bunu
Onu benden daha genç,
Daha dirençli, daha umutlu
Bir savaşçıya sakla
Kavuştuğunuz en güzel sabahta
Çıkarırsın sandıktan
Bu deniz yıllarca seni bekledi dersin
Söz bilmez, söz anlamaz kuşlarıyla
Seni karşıladı dersin bu mendil
Hiç ıslanmadı boş bir anıyla
Ya da sen başka mendil ver ona
Denizi daha mavi, kuşları daha çılgın
Kıyıları daha temiz ve güzel
Bu da kalsın sandığında öylece
Kimindi, nedendi, nasıldı bilinmeden



İçerde sessizlik dışarıda durgun bir yaz
Kendini az az tüketen yorgun temmuz
Soluk soluğa açan geç kalmış güller
Adı sanı adresi bilinmeyen sevgili
Bir anı denizinde sürüklenir gider.
Yıkıp geçmişse kendinde her şeyin
Adı sanı bilinmeyen sevgili
Kapamışsa kapılarını bile
Bir çayın buğusunda düşündükçe yitirdiklerini
Ne yapardı düşleri onu başka dünyalara götürmese.
Bakmak kolay değil zamanın gözlerine
Durmadan beklemek bir yol kavşağında
Dalga dalga yığılırken üstümüze boş saatler
Boynumuz bükük öylece bekleriz bizler
Bir şey varmış gibi yaşamın ötesinde..



Yakışmıyorum, kim ne derse desin,
Yakışmıyorum yalnızlığa.
Sizde başlamadan bende bitmesin,
Benim de olmasın sizin olmayacaksa.
Çam kokusunu genzime çekişim,
Sizin gülü sevmenize çok benzer.
Bizde incinmesin bu dirilik,
Bu yağmura dayanıklı saçlar,
Bu ayakta durabilme sevinci..
(Bu ölüm tiksintisi içimizden gitmesin) 
Ben bir ağaç gibi dallarımın kırılıp
Toprağa batırıldığını görmek isterim.
Dallarımın yepyeni ağaçlar olması,
Tek yüceliğim, tek kutsallığım benim.
Bir başıma ne işe yararım? 
Dostum, sevgilim, kardeşim, bacım,
Neye yarar bir insan tek başına?



Dışarıda zamanı yürüten kırık bir arabanın
Soluğunda uyur bütün akşam saatleri
Günün yanıbaşında güne uzak kalmanın
Unutmayla kapanır perdeleri.
Nasıl beklenmeden gelir yağmur bulutu da
Nasıl ince yağmurlarla sarar serüvenleri
Dünyada bir benzeri olmayan saatleri
Koyar eski sandıkta tozlanmış kutusuna.
Hiçbir eksik sağınmanın gölgeleyemediği
Bir yalnız kalmanın son yaprakları dökülür suya
Bitmeyecek güneşleri içen sonbahar var ya
Hem kendini eskitir hem dağda çiçekleri.
Eskiyen kurbağalarla sesi çıkmaz suların
Gece bütün bir karanlıkta aralıksız sancılanır
Aynı suları doldurur senin zaman dediğin
Onda hem bir sen olma hem kaçma umudu vardır..



Bozuldu iğreti denge
Değişmekte olanı süze süze
Düş de olsa güzeldi
Kalakaldık kendimizle
Sesler nasıl geçiyorsa uzaktan
Ölü duygular gibi.
Menekşeler birden döküldü
Soldu bir çırpıda sardunyalar
Kartallar uzaklara gitti
Kalakaldık kendimizle
Suçsuz suçlular gibi.
Utancı gün boyu emziren
Korkularda yerimiz yok bizim
Durup durup kanar içimizdeki yara
Korsan denizlerinden geçiyoruz
Karanlık suları yar yara
Yıkıntılarda ölü kuşları toplayan
Küskün çocuklar gibi.



Birlikte bir kıyıyı kuşattık
Bütün tarihçiler eski kuşatmaları
Evlerinde bir bir yanlış yazarken
Gemilerimizi saldık serin sulara
Onun gemileri benim gemilerimden
Sanki biraz daha tedirgindi
O tedirginlik bitti
Gözlerine dalıp gittim
Dalgalara sedef kakmalarını
Yayarken ufkun pembeliği
Açıkça seni seviyorum dedim
Ben de seni seviyorum demedi
Kendini bilmez bir karga
Oh olsun diye bütün kargalara
Yakalanıp mısırdan getirilmiş
Üstünde keklik giysileri
Ayıpladı kendine göre bizi
Ne işiniz var dedi
Bu saatte burada
Ona hiçbir şey söylemedik
O kim ki bizim yanımızda
Biz bir denizi kuşatmışız birlikte
Gözlerine bakarken anladım
O da zaten çocuktu benim gibi
Geçen gemileri timsaha benzettik
Karton filmlerden konuştuk daha sonra



Güz vurgunu bir çocuk 
Annesi ona hırkalar örüyor 
Ama yalnızca düşlerinde 
Karanlıkta ısınmaya giderken 
Bir şeylere gülüyor 
Demirden bir dünya geçirdin üstüne 
Diyorum aldırmıyor nedense 
Gül hepimizin gülü 
Öyle mi sandın diyor 
Öteleri gösteriyor gözleriyle 
Yenilmek mi diyorum bilmem diyor 
Kim kirli diyebilir düşlerinde 
Sıcak ekmekleri bölen ellerine 
Kaygılanıyorum olur olmaz 
O diyor ki  rüzgâra bir şey olmaz 
Sen iyi bak kendine.



Büyük kuşların uçmak zorunda olduğu gökleri
Eski sürüngenler bir türlü anlamadılar
Bir kanat vuruşuyla çekip gitmeleri
Yol korkakları her zaman yadırgayacaklar
Ve birden geriye dönüşün kırmızı gülleri
Bizi en olur biçimde uzun uzun anlatmalıdırlar
Giydiğimiz yamalı yorgunluk eskileri
Unutulmuş olmaya artık katlanmalılar
Eğer hiç sarsılmayacak bir yalnızlığımız varsa
O bizi birbirimize doğru iten bir Pazar
Sevişmeler taş devrinden kalmaysa
Utansın mı tarihten önceki zamanlar
Büyük kaptanların geçmek zorunda olduğu denizleri
Balinalar ve buz dağları korkutamayacak
Korku bir yüz karası gibi sancılanacak
Silip attığı için bütün değişmeleri



Akşamın binbir rengi 
Deli bir tekne olur yüreğimde 
Nerede gül beyazı balıklarım 
Deli bir tekne olur yüreğimde 
Bütün yaşadıklarım 
Ve bütün yaşamadıklarım 
Alır başını açılır 
Kuşlar gibi ne varsa içimde 
Yasalarını bile duymadığım 
Alır götürür beni 
Adını ve yerini bilmediğim 
Uzaklara bırakır 
Bir akşam vakti sana sarılışım 
Deli bir tekne olur yüreğimde 
Haydi gidiyoruz der 
Derken buluşur dudaklarımız 
Birden papatyalar açar içimde



Onlar her şeyi yalan yazar 
Şiirleri, masalları bile 
Sen beni dinle çocuğum 
Sakın korkma 
Kan denizi yok gökte 
Hiç korkmadan uyu sabaha kadar 
Gümüş aylar birden batıp 
Yemyeşil bulutlarda 
Sarı güneşler doğsun 
Gülüm, menekşem, papatyam 
Öğrenince güleceksin 
Kan denizi yok gökte.



İhanetten bir alıntı sağlığınla gelirsin (gelirsen) 
Unutmabeni çiçekleriyle yaralarımı süslersin
Utanılası birşeydir katıksız pembeliğin
Bu yüzden kitaplardan yalnızca ıslık çalmasını öğrenebilirsin
Tüm iyiliğin filmlerin iyi bitmesini istemek
Ama bu kente gelirsen unutma beni ara
Sana bir çay ve temiz yaralar ısmarlarım
Öfkem geçer dinle yüzümü sevgiyle bakarım
Kimse değil, SENİ YALNIZ BEN ANLARIM



bitirelim
kendi en yükseğinden itilince herkes incinir
yağmacıların ortasızlığı
güneş yanığı bir suratın ortasızlığı
çekirdeksiz mandalinaların ve çekirdeksiz kadınların ortasızlığı
biri bana söylesin
geldiysem ordaysam gerçekten
bitirelim şu işi
herkese benden
geçmemiş gelmemiş olmamışlardan bahsederdim
basit bir el hareketiyle bitirilmemiş
akşam eve dönmese de hiç merak edilmemiş
espriler iyi, kadınlar çekirdeksiz, kimse ümraniye’de oturmuyor
boğaz manzaralı bir bilboardda oturuyor
kimse ne kadar çok incinmiyor, bitirelim
bu balık bir çocuk tüfeğiyle vurulmuştur diyorum
herkese benden
bunu hep kullanmak istediğimden değil,
ağızsız bir çığlık
ağızsız bir çığlık
herkese benden kendi etinden
bana
geçmemiş gelmemiş olmamışlardan
bir zaman, hiçbir etikette aralık 08 gibi saçma sapan bir şey yazmayan
neden çıkmayalım bu özürlü takvimden
aptalların gramerinden, mitoloji filan bilenlerin
noktalı virgülü hep en doğru yere: ah belinda filminden
yüzünü buruştur ve bunu kimseye açıklama
tek başına bilemediğin, tek başına bilemediğini…
kimseye açıklama
elmayı soyma, dilimleme ama dilimlenmiş bir elma hakkında
kasıkların çamaşırlarca kandırılması hakkında
peynirli poğaçalardaki peynirin yetersizliği hakkında
kendi yükseğinden itilip düşürülenin incinmesi hakkında
bitirelim şu işi
bitirelim
geçmemiş olmamış gelmemişlerden geçelim
-hadi geçtik
ilk büfeden birkaç tane alabilirim
peynirli poğaça, tüfek, kalem; yirmi at ve bir rum kızı
peki: bir roman taslağı için kötü
hemen oracıkta adımı veriyorum
her kırkbir saniyede on bebek doğuyor
her elliiki saniyede onu ölüyor
bu on ısrarından hemen vazgeç
kayıtlara geçmeyen onbirinciden
geçme
işte aşağıda boş bir çerçeve
yazmak çizmek bedava
o en parlak cümleni, bilinmeyen hünerini
herkese benden



80’lerin slow şarkılarıdır sebep biraz da
İnsanları sömürgecilerine benzeten
Keten takımlar, tango, fiyonklu masa örtüleri
Dersu uzala’dan dersler çıkarmak
Gelin bilkent’te iç mimari, baba koç’ta genel köle
Her gramı çok değerli elliiki kilo anne
Zaten amaç elliiki yıl sonra
Hiç bakılmayacak fotoğraflarda en iyi yeri kapmak
Bir Kutlu hikayesine giremeyecek tipler işte
Damat her şeyi kaydediyor
El kamerasıyla gerdeğe girmek deyimini bilmiyor çünkü
Oluyor böyle şeyler salaklık endüstrisinde
Dilekler tekrarlanır, müzik tekrarlanır
Belki yakışırdı beyaz bu kadar tekrarlanmasa
O kötü gülümsemeye verilmez bu kadar para
Gelin habersiz; bu düğün daha önce de yapıldı
Yeminli örnek deyimini bilmiyor çünkü
Benimle tekrar edin! 
İlk beş sene çocuk istemeyecekler
İkinci beş yıl nasıl geçti anlamadan
Üçüncü beş sene de çocuk onları istemez
Bir sürü albüm, bir sürü diyet kupürü, bir sürü…
Ankastre mutfağında aval aval bakınarak
Bu bakınma daha önce de yapıldı
Gelinliği faize sevim’den annesi şahit
Oysa her şey çok özel olacaktı geline göre
Her şey çok genel oldu sonucu niye
Bağlamı farklı ama eren’le konuştuyduk
Arjantin’e aşık olur, almanya’yla evleniriz
Beyaz Savunma, Pan/Heves Kitaplığı (sayfa 17)



BİR
- Katışıksız bir dilek dile
Kestirmeden sonsuzluk diliyorum. Oluyor. Ama
Saatlerdir insanım, akşamsa üç gün sonra
Acılarımı bilgilerimle yüzleştiriyorum
Çocukları ihtiyarlarla yüzleştiriyorum
Yüzümü gökyüzüyle
Çıkarken yokuşunu varoluş çizgisinin
Zaman tamircilerine uğruyorum
Herkes aynalarından bir sonsuzluk öğrenir
Nazlanarak geçerken yaşam öğleleri
Bazı sevinçlerin tıpkısıysa bazı acılar
Ödüller almışımdır gece bekçilerinden
Yara biriktirerek sağlıklara ermişsem
Zencileri tek seven güneş benim demektir
İKİ
- Ne istiyorsun insan
Bana bir fırtına ver ey bezirgân
Sonra hemen gitmeliyim
Yarım sessizliğimi eksiksiz ezberlemeliyim
Bezirgân günlüğünü yazarken sokaklarda
Sıradan çılgınlıklarla dans eder ahalisi
Eşekleri, cesetleri, gözlükleriyle çoğun
Yeni öcüler getirir çocuk akıllarına
Çoğu da gökyüzüyle bir şemsiye değişir
Beyaz üzerine şişman davranan
Ey bezirgân
Savaşçıysak,
Gerçi silahlarımız paslı, atalarımız ölmüştür
Balıksak,
Denizimiz sökülmüştür
Söküklerden yeryüzü dolarken ağzımıza
İnsansak,
Çok uzağız eski iyi dostlarımıza
ÜÇ
Ey bezirgân
Yarın pazar ertesi
Ve sokaklarda dans etmek yasak
Ölüm törenleri de, topluca hüzünlenmek
Yarın bir deli meydanda fıkralar anlatacak
Herkes
Yanındakine baka baka soyunacak
Soyuna soyuna yitip gidecek
BİR
- Katışıksız bir dilek dile
Kıyamet.



ya kapandıysa kapı! ya kapandıysa! 
anahtarları birisi nehre attıysa
açık unutulmuş bir fermuar gibi aklın
evet, tam da düşündüğün şeyi kastediyorum
-saçma! fermuarlar düşünmez, düğmeler düşünür
yürüyen merdivenleri gizli bir hamal yürütür
doğru çıkarsa hizmetçilerin dedikodusu
hareket eden her şey hareket etmemektedir
bunu bir yere yaz ve devam et
sabah evden çıkarken cebindeydi akşama dönme nedenin
unutursan diye renklerin uyumunu, seslerin
kulaktaki hazır yerini
kapalı perdelerin arkasındaki standart gizi
en çok kullanılan cepte varmış gibi yapmaktan
kimin yazdığını bilmek istemeyeceğin bir not
bütün turnikelerden geçiren açık bilet
itiraz etmeden bakman karşılığında
adın söylendiğinde, en kararlı halinle
-eminim kastettiğiniz benim
ya sen değilse konu, ya `sen’ değilse zamir
bütün ışıkları yaksan da değişmezse
bütün saçlarını kazısan beynine kadar
geriye dönüp silsen de izlerini
elizlerini, ayakizlerini, diz ve dirsek
evlerde, okullarda, sokaklarda bıraktığın
aslında konu yoksa, varmış gibi yapmaktan
o sessizlik dinleri, sensizlik kafirleri
oysa herkes iyi görünecekti, ücreti peşin ödenecekti
iyi olmamız için parklar ve kaldırımlar
kahvaltıdaki hile, akşam yemeğindeki risk
yılda iki piknik, üç huzur, bir çeyrek karşılığında
unut
cebinde bulamadığın, kimselere soramadığın notu
akşam, kravatını gevşetip eve dönen devrimci
sabahın ölümcül tekrarını geceden hazırlamış
ütülü perdeleri asarken bir an…
omzunu hatırlamış
yaz gelince herkesle beraber terlemenin cumhuriyeti
herkesle beraber herkesten nefret etmenin en sadık birincisi
hamsun bunu öğrendiğinde ölmek zorunda kalmıştı
nagel’ın büyük sırrı hepimize yetsin diye
düğmelerini hep aynı teknikle iliklemiş, aynı teknikle çözmüş
bu arada bazı katliamlara üzülmüş, bazılarına pek üzülmemiş
bir arkadaş cenazesinde “insan kelimelerle ölür” repliğini
tekrarlayıp durmuşsun
yemek davetlerini reddederken, gururla hesaba itiraz ederken
konu sen değilsin, zamir ben değilim
yüklem…
gramerin tek mümkün tesellisi



1.
kapının önünde bir okyanus olmalı
normal bir evrende normal bir mimar böyle düşünürdü
yıkanmak istersen dışarda bekleyen bir okyanus fikri
bir fikir başka neye yarar melanie
bak bizde ölebilirsin çünkü hiçbir film peşte’de bitmez
bizde ölebilirsin bunun için ayırdığımız bir tuna nehrimiz var
bir odamız var sakinleşme odası diyoruz
bir gardropp dolusu ceset torbası
buradaki vurgu asılmış kelimesine
       -öyle bir şey geçmiyor ki yukarda
öbür türlüsü de geçmiyor ama
2.
yedi şehir sana teşekkür eder
iki kral gülümser
biri yalancıktan gülümser ama
herneyse bu sadece beni ve bütün şiirlerini ilgilendirir
bir kıtayla el sıkışma tecrübesini ilgilendirir
karar değil, veda değil, sıkılgan bir el sıkışma
bari bir an eşit olsa iki elin
sıkılgan bir el sıkışmadaki kuvveti
bu bölümü onsekiz yaşında da yazamadım
yazmış şairlere baktım yazamamışlardı
doğacakları yer biliyorlardı
ben o şiiri gelecekte de yazamadım melanie
3.
bazı filmlerde vardır
çocuk namluyu tutup içine bakar
anlaşırsak o asker hiç olmamış olabilir
bir asker elbakiresi olabilir kötü bir tercümeyle
iyi genlerimiz kötü genlerimizi kusabilir yeri gelince
elyazması kuran'ın kapağındaki tarihe bakarken
kendimi hiç zeki hissetmediğim bir saniye
-bir saniye
önemsiz bir karede bir saniye görünmek gibisi yok
o çılgın ihtiyar için de geçerli bu
-hey ihtiyar ne dersin? 
namluya bakacak çocuk gelmedi mi daha
ama seninle mükemmel değilsin bilgisini paylaşabiliriz
ayaklarıma kapandığında bunu yapabiliriz
beraber ayaklarıma kapanabiliriz
bir gün sana bir cuma ısmarlarım yürüyerek gideriz,
kontağı çevirdiğinde ama kardeşlik biter
4.
neden “bu bir bahtsızlık olsun” sonra
80 öncesi fuarlara katılamazdık
şimdi her şeyin bir fuarı oluyor
birer kere gitsek dünyayı değiştireceğiz oluyor
stantlarda en meraklı dalgın halimizle
sen beni seviyorsun ben seni seviyorum halimizle
5.
anlaşırsak ben yokum



insan tanıdık birini arar kötü kararlar verirken
kolların hafızası en doğruyu hatırlar
ezbere bir türkiye haritası çizersin birini özleyince
ellerin tanımadık bir meleğin elleriyle değişir
karadeniz kavisinde
modern resmin bilmediği bir kavis
sıcak bazlama, iyisoğuk, ciğerde esen rüzgar
tanrı'dan makyaj dersi; güzellik mecburidir
vahşilik kalmaktandır; medeniyet gitmekten
alçak mimarların bilmediği bir konu
vahşilik gridendir, medenilik beyazdan
eski mısra yeni anlamla çıkıp gelir
'yukarı inebilir, aşağı çıkabilirsiniz'
babasıyla kardeş çıkan kız ne anlatabilir diğer kıza
oyuncak bebeklerine yanlış isimler koymuş
anlamazlar psikiatrlara da sorma bence
ergin günçe'yi tanımadım, erzincan'ı görmedim
seni hiç bu kadar şiddetle özlemedim
bir adamın hayatı ve eserleri yazan sayfalar
niye yazmaz bir adamın niyeti ve kelimeleri
kırmızıda geçen süvari imgesi en gerçek hali
ergani'yi gördüm söke'yi gördüm
'cemal zaza'dır' cemal'i yüzünden gördüm
taze camili şehirde durdum
bir pasajda dört adam
ışıl çırak,yılmaz,hasan ve abdurrahman
insan tanıdık birini arar iyi kararlar verirken
kolların hafızası en doğruyu hatırlar



ve dünyanın en güzel adresine taşındım, senin yanına
kader renkli bir matematik gibi gerçekleşiyordu; senin matematiğin
ince abiler zemin katlarda ısrarla susuyordu
hiçbir kıza hiçbir soru ısrarla sorulmuyordu
gözlerinin adı ne? 
aşkın en hoş şeklidir; yüz buruşturma siyaseti
geceleri gülümseme derslerinden sonra hiç uyunmazdı
ve sabah, sabah tetiği ilk çekenin hakkıydı, sonra
arkadaşlar için bir şarkı: ninna nanna: dünya
tek sıfır medeniyeti çift sıfır hayasızlıktı
isimler, sıfatlar, zamirler yerlerinden rahatsız
çocuklar çamaşırlarını sevinçle ıslatırdı
önce fotoğraflarda belirdi, belki adamları, bir dakikalık kadınlar
matmazel noralya ile filiz akın arasında
aşk intikamını çok korkunç almaktır
evlerden güpegündüz sarışınlık gasp edilir
oltalar balık kurtarmak için değildir
söz kalpten kâğıda düşer, şiiriyet cehennemdir
ve yüzyılın en güzel adresine taşındım
senin yanına



// göz kamaştırmayan bir adamın tedirginlikleriydi beyaz // -enis akın-
karşılama / sera
ne dokunaklı bir adın var ne de varsın
doğmamış kızımın adı konmamış kızımın
daha bir ebeveyn projesi olmamış
sadece bir beyazlık fikri, hafiflik, karışıklık
kızının yürüyüşünde devam eder bir anne
-şimdi hangisini esas alalım-
bir var doğmamış kızlar yürür rahminde
bir var adı konmamış –ona bir an sera diyelim- tavırların
sadece bir beyazlık fikri, hafiflik, karışıklık
büyümek
bugün siyah, üzgün bir parsla konuştum; dişi
otel odasında, pençelerine çoraplarını giyip
komidindeki incil'e bakıyordu
onu öpmeliyim dedim içimden
onu savunmalıyım
kitap'ta bunun bir tarifi olmalı
büyüdüğünü böyle şeylerle anlıyorsun biraz da
büyürken
normalde elbiselerin yırtılması düğmelerin kopması gerekir
sihirliymiş gibi elbiseler de büyüyor
ne yapacağını bilemiyorsun
sadece beyaz, hafif bir düşünce
siyah, üzgün bir parsı görünce hissediyorsun
onu savunmalıyım
elbiseleri yırtarak düğmeleri kopararak büyünmezmiş
çocuk resimlerindeki okul hiç tatile girmezmiş
aklımda bir resim var
beyaz gömlekli, büyümemiş, akşamdan yakşıklı
görmedim beyazın dışına çıktığını aklım da görmedi
tanrı borsayı korumasın başka şeyleri korusun
kaçak bir huzurevinde cinayet işlenmiş
hangi tepkiyle bileceğimi bilemedim
beni korusun
bir ölüden daha cool olabilir misin
ölüler beni serinliğe yakıştıramaz
yakıştırır: olamazsın
neyi tartışıyoruz o halde; en baştan başlayalım
bazı güzel gözleri oluyor, gözlerini terk ediyorlar
bir gün buluşalım, gözlerimiz olmasın
üzülürken saçların hızlı hızlı uzuyor olsun
asıl sorun kendimiz olurken çıkan patırtı
kulaklarımız da olmasın
bir daha düşündüm de
kendimiz konusunda şaka yapmamalıyız
aramızda kalsın ama hiçbir şey aramızda kalmayacak
aramız diye bir yer yok
bunu bir adres tarifinde kullanamazsın
halklar dev kulaklarıyla her şeyi
istediğin kadar fısıldayarak konuş
hangi tepkiyle bileceğimi bilemedim adı su parası olan bir ödeme var
veznede bir su perisi olacağını umuyorum
sıra beklemezsen periyi görebiliyorsun
yirmi lira yetmiş beş kuruş
bu yirmi bu da yetmiş beş
veznedar gizli gizli kimseye benzemiyordu
nedense fazla şüpheciyim böyle konularda
sorular tek elle cevaplar iki elle yapılır
neden ama
sonuç
şiire sonuç yazacak kadar
bir yüzyıl daha yetecek kadar iyiyim
peşin, nakit, dekontuyla
bir çizgi filmdeymişim, kendinden desenli, sevinçli
düşünürken böyle böyle
kütahya yolunda yaşlı bir adam gördüm
otostop yapan bir imparatorluğa benziyordu



kötü hissetmek: kimseler, arkadaşlar, herkesler
ölü bir iktisatçının kaderini özetler
öldü ve bütün mağazalar açıldı
doğru anlamak diye buna derim
binadaki çaycıyla aynı partiye oy vermiş patronun bildikleri:
“bütün reklamlar doğrudur ve asla güvenlikçiyle göz göze gelme”
otomatik kötülük ve alttan ısıtmalı; alışınca yani
akşam oldumu işler karışır
yollarda kendi kendine konuşursun
dalgınsan hep biriyle karıştırılırsın
dizlerinden duyarsın, omuzçukurundaki su
devlet çucuum, bir artı bir çocuum, şehirdeki yetimim
seni sonsuza kadar sevdim
sen yokken gözyaşların silindi
işimiz, tek hünerimiz bu
kesinlikle tek başına deneme ama
öyle olmaz! öyle olmaz! 
yakıcıdır, bir fazlası yıkar; boğucu daha derini
dans edemeyen dansçı kız biblolarına bakmak
sonsuza kadar dans edemez bilimi: işimiz bu
dünyanın en temiz evinde
bir yoldaş su içer, dünyanın en temiz bardağından
hiçbir şey karıştırılmaz ve şimdilik çörekler tazedir
işimiz, hünerimiz: gözyaşlarını silmek
bazı kitap yapraklarından koparıp koparıp da
pörsümüş gri pijamayla adi sünger yataklara kapandığında
dansçı kız biblolarının, dansçı ama hareket edemiyor
o bile ağlamaz senle, dene bak
söylemek, işimiz bu.
taklit bir gökyüzünün altında at koşturmak
gerçek bir süvarinin aklını taşıyarak
kolay değil, atlar şampiyon olur, gerisi unutulur
o çirkin, geçkin bakirenin
oyuncak tabancası doldurulur
gözyaşları nasıl ama birincilikle akardı
kötü hissetmek: kimseler, arkadaşlar, herkesler
henüz kusursuz tek saniye düşünemedim
ama tam iki kere, tek saniye eksiksiz
seni sonsuza kadar sevdim.



ben yine buralardayım, siz burdasınız, ötekiler burda
ötekiler
çorap kitap nişan yüzüğü gözlük kullananlar
sevimli kafası çalışan iyi insanlar
benim açlığımla beslenen
hava durumuna göre din değiştiren
boş zamanlarında acı çekenler
çoğalan
çoğala çoğala tükenenler
yedekte beklettiğim duygular; işte, korkun
hayırsever biriyim, bundan da korkun
batıda yoksul, doğuda varsıl, turnuvalarda sonuncuyum
adam olmaya doğuştan yeteneksiz
içimiz konusunda ciddiyim
sadece kederlere yardım ederim
bir güzelleşme fırsatı yakalarsanız
değerlendiririm
görüyorsunuz ikiparalık iyiniyetimle
elimden ne gelirse
çünkü hep buralardayım, yanıbaşınızda
hayvanlık ağlıyor biliyorsunuz
ötekiler ağlıyor
ama bana inanmayın rol yapıyorum
ekmek yiyorum, "nasılsın" lara teşekkür ediyorum
bebelere tütün içmesini öğretiyorum
tüm bunlar bir yana
aslında iyi bir iş arıyorum



ses düşer, anlam kırılır, haz adidas çantalara tıkıştırılır
beni sevmen karşılığında bile fikrimi değiştirmem
bir selam göndererek dostlara
kendime devam ederim
bütün ortalamaları birden değiştirir bu
bina temelden çürükse, kanser sıranız geldiyse
çok kalamam
birkaç soru cevaplayıp giderim
bir doğru bütün yanlışları götürür bu dükkanda
anlam herkesin ortak suçudur, kabul
ama sen yandaki dünyanın müşterisisin güzelim
beni tanımayanlarla konuşmam
senin bir şeyi sevmen çimlerle çok ilgili
ne çok çim ekiyorlar, senin bir şeyi sevmenle mi ilgili
çim devrimi gibi bir sonuç bir şeyi sevişinde
üçüncü dünyacı
okul sonuncusu
o eşsiz sonunculuk
bir belkiden güzel bir adam tamamlayan
aşevlerinin kapılarına asan poetikasını
şiirden hayat kadar anlayan
(“hiç ölüm emri vermemişler şiirden anlamaz”) 
garson değiştir şu her şeyi
sen kal! 
kalbi tabaklara taşıyan bir kaşık al
esmerlik bitirilmiş kitaplar arasında
düzeltilmeyi reddeden şiir sertliğinde
kullanılmayan kederler çekmecesinde
sehpanın üstünde eskimiş huzursuzluk
portmantoda, Şemsiyenin yanında seni bekleyen sevinç
beni bekleyen ödül: “akşama görüşürüz”



bunda merak edecek ne var
bir mısra, hayat kurtaran bir mısra
a’yı ne kadar uzatacağını bilmeyenlerden şair
intikam alacaktır
tercüme kokan yerli kahpeliklerden
telif olsa da fark etmeyecek
otuzuna gelmiş ama yirmisine gelememiş kızlardan şair
kırkına gelmiş ve adına para bastıramamış erkeklerden
hiç asabı bozulmayan, başka her yeri bozulan
aptallar için tekrar etmek gerekirse
şair intikam alacaktır
küçücük elleriyle büyük davranmaktadır
bunda haklıdır
telefonlar şarzda, her şey yolunda
doğal felaketler ajandalarda özenle işaretli
istatistik tabloları mükemmel görünmekte
çaresizlik eğrisi yükselerek sürmekte
sayfalardan taşan çılgın bir eğri
hızlı bir eğri, renkli, manyak, sapık bir eğri
adı şehvetle tekrarlanan bir eğri
yükselen eğri
tacirler yeteri kadar kurnaz şairler yeteri kadar uykusuz
istiklâlde satılır istiklâl madalyaları en ucuz
etler ve oburlar kışa hazırlar
karılarının siparişini düşünürken ölmüş adamlar
harika bayatlamış poğaçalarından bir ısırık daha alabilir
ama şair
vazgeçmeyecek
çaresizlik sürmelidir
nedeni bilinmemektedir
bıktırıcı yeniden de eski bir hesap
deftere yazılmıştır
şımarık çocuklarını iyi okullara kaydettiren mütedeyyin esnaf
lacoste bir tişört giyip cnn’e çıkınca
timsah olmaktan da çıkmış sayılmaz
sümerbank botlarıyla büyümüş bir kuşaktan
ablaların ördüğü kazaklarla okumuş
bunun şiirde bir karşılığı olmalı
hayatçı mujikler, müsamere birincileri, kafaderisi avcıları
keyifle uzatırlar bir romalı’nın kılıcına kafalarını
bunun şiirde karşılığı yok
sadece muhataba anlamlı boş sözlerle
her poetikanın bittiği bir nokta var
hayat kurtaran bir mısra yok
hayat kurtaran bir mısra var



1.unutmak özgürleştirir
-şimdi serbest miyim memur bey? 
2.radyoda bir şarkı aşktan kimsenin ölmediğini söylüyor
ölü şarkıcı koyuyorum adını
ölümün bir şarkıdan geriye doğru ilerlemesi
eski gömlek cebinde bulunmuş onluk sevinci
eski gömlek cebinde bulunmuş onluk gibi işe yaramaz
3.bütün güzel sözler önceden söylenmiştir aşkım,
ama bütün kötü
sözler
değil
yeni
4.vazgeçtiğimiz herşeyden
artakalanlardan yapılmışız
gözlere gelince yetmemiş deri
5.yeni bir kitaba başlamasaydım keşke
6.sıfır yaşında olmak; ilk ve tek samimi acıkmayla
çatal kaşık da icat edilmemiş, meme bilinir ama
bugünlerde normal olarak seni düşünmem lazım
unutmasaydım
7.doğmuş bulunduk niye, kim, nasıl ve
hazır bir dağ ciçeği sevgisiyle
sonra anladık ama ölmüş bulunduk
tanımadığım birini de sevme tecrübesiyle
sonrasını biliyorsunuz
10.gökyüzü için fark eder mi altında kaç kişinin olduğu
Tehlikeli Belki / Profil Yayınları



bunda merak edecek ne var
bir mısra, hayat kurtaran bir mısra
a’yı ne kadar uzatacağını bilmeyenlerden şair
intikam alacaktır
tercüme kokan yerli kahpeliklerden
telif olsa da fark etmeyecek
otuzuna gelmiş ama yirmisine gelememiş kızlardan şair
kırkına gelmiş ve adına para bastıramamış erkeklerden
hiç asabı bozulmayan, başka her yeri bozulan
aptallar için tekrar etmek gerekirse
şair intikam alacaktır
küçücük elleriyle büyük davranmaktadır
bunda haklıdır
telefonlar şarzda, her şey yolunda
doğal felaketler ajandalarda özenle işaretli
istatistik tabloları mükemmel görünmekte
çaresizlik eğrisi yükselerek sürmekte
sayfalardan taşan çılgın bir eğri
hızlı bir eğri, renkli, manyak, sapık bir eğri
adı şehvetle tekrarlanan bir eğri
yükselen eğri
tacirler yeteri kadar kurnaz şairler yeteri kadar uykusuz
istiklâlde satılır istiklâl madalyaları en ucuz
etler ve oburlar kışa hazırlar
karılarının siparişini düşünürken ölmüş adamlar
harika bayatlamış poğaçalarından bir ısırık daha alabilir
ama şair
vazgeçmeyecek
çaresizlik sürmelidir
nedeni bilinmemektedir
bıktırıcı yeniden de eski bir hesap
deftere yazılmıştır
şımarık çocuklarını iyi okullara kaydettiren mütedeyyin esnaf
lacoste bir tişört giyip cnn’e çıkınca
timsah olmaktan da çıkmış sayılmaz
sümerbank botlarıyla büyümüş bir kuşaktan
ablaların ördüğü kazaklarla okumuş
bunun şiirde bir karşılığı olmalı
hayatçı mujikler, müsamere birincileri, kafaderisi avcıları
keyifle uzatırlar bir romalı’nın kılıcına kafalarını
bunun şiirde karşılığı yok
sadece muhataba anlamlı boş sözlerle
her poetikanın bittiği bir nokta var
hayat kurtaran bir mısra yok
hayat kurtaran bir mısra var



bir tuzluk kan kaybedebilir mi? tuz kaybeder. ama bir de
kanamaya başlarsa başka hiçbir şey o kadar kanayamaz.
kahvaltıdasın, tuzluk beyaz peynire doğru kanamaya
başlıyor. kan masaya yayılıyor.
-tuzluğu uzatır mısın
-uzatırım ama kanıyor
-olsun sen uzat



daha fazla beklenemez aşırıya kaçmak için
patilerin gürültüsünden ibarettir kediler; çünkü…
çiçeğimizi ve pastamızı alıp müsaitseniz biraz
öldürülmeye, bu akşam size…
ya da söyleyin derinin dışına çıkınca
edip cansever derisinin dışına çıkmadan yaşadı mesela
kollar boşalınca eski bir sarılmadan,
belki değil; iyice ama
her belki aşırı demokrat, aşırı simetrik, aşırı belki…
çünkü
beğendiği idam mangasına peşin ödemeyle kazanılmış esmerlikte
zaten biliyorum beni bir tek o sevdi
arabasının güneşliğinde saklanır mutsuzluk akseptansı
“öpülürken ve öldürülürken sessiz kalacağıma söz
veriyorum”
durduk yere sting sevenler cemaatinden değil
aynı nedenden sağ kalmışız; raslantıya bakınız
seni belki sevmişimdir aşırı belki
kahvaltısını yarım bırakmış bir hastabakıcının sedyeyi
kavrayışındaki sinirlilik; seni taşıyan
beni bir tek o sevdi cümlesinde geçen seni
bana portakal aç diyen Türkçenin sahibi
ben hiç şair değilim, buna hiç şaşırmadım.



bıraksalar anlatacağım merak ettiğim neydi 
açlar, sevdalılar ve canı sıkılanlarla
büyük büyük merak ederken çocuklar
neyi
hakkımda yanlış bilgi sahibi halk
ve ikide bir savaş çıkaran insanlık
sözlüğe bakarak anlayamaz beni
klasik yöntemlerle konuşmadığım için
ama bıraksalar anlatacağım
tüm yeteneğimi kullanarak
aramızda tartışıyoruz 
yaşamak mı zor çince mi
bilinçlerde sürünüp dururken umutsuzluk
ben neden ölümü hatırlatan süflörüm
açız, sevdalıyız, canımız sıkılıyor 
türlü sevinçler kiralayacak paramız yok
uyusam
birileri gelip çekmecelerimi ve kafamı karıştırıyor
çeşmeleri açık bıraksam mı; dünya temizlenir
kurtarıcıya giderim haftasonları
ve hep onu çarmıha gerenleri bulurum
kimliğime insan yazdırmalıyım 
kızınca aniden ortayaşlı çocuklar
ambalajını yırtarak bedenimin
beni de öldürmesin



gittiğim bütün hekimler aynı şeyleri söylediler
söz birliği etmişcesine
'aşk hastalığıdır bunun adı
 ve çok sarsar insanı bu yaştan sonra'
oysa ne yalan söyliyeyim,
ben yalnızca
bir kuyrukluyıldıza
çarptığımı sanmıştım
yaşamın çıkmaz sokaklarında yürürken
yüreğim bir patlamayla aydınlanınca



aşkımız bir gün uçup giderse aramızdan sevgilim
sırt çantalı bir duman gibibir melekle çarpışan kelebeğin kanadından dökülen toz
bir çağlayanda sürüklenen bir dal parçası gibi
istemediğimiz yerlere giderse aşkımız sevgilim yalnızca kanatlarına güven
kendi yarattığımız boşluğun ucunda sıkı sıkı tuttuğumuz bir kapı koludur yaşam
ve aşk, en derin kuyumuza düşen keman yürüdüğümüz yollar daralırken
çökerken altımızdaki merdivenler sevgilim yalnızca kanatlarına güven
sevdalılar bilir bir kuş yağmurudur ilkbahar
sevmeyi beceremeyenlerin koyduğu yasaklar çözülüp gider çocuk gölgelerinde yazın
ve ağzımızın içinde dağılır aşk sapsarı bir şeker gibi erirken sonbahar
bitmeyen bir kıştan söz açılırsa sevgilim sevgilim yalnızca kanatlarına güven
elimi uzattığımda sana gemileri göstermek için
dümende kan kokusuyla bayılmış bir kaptan
ateşin yüreğine sürüklenen bir ülke ufukta
ve çekirge sürüleri yolcu bavullarından çıkan sevgilim dökülürken tüyleri
savaş uçaklarına çarpan güvercinlerin
her gün değişen atlasların içinde tara saçlarını ve yalnızca kanatlarına güven
götürürlerse bir gün beni ellerim iplerle bağlı
şiirlerimin bilmediği yerlere ve hiç kimsenin
alnımdan fırlayacak göçmen bir kuş gibi dur dünyanın paslanmış sırtında
ve bensizliğe havalanırken korkma sevgilim sevgilim yalnızca kanatlarına güven



barış nedir sevgilim biliyor musun
bir köprü müdür üstüne gölgeler düşünce çöken
halka açılamadan batan bir şirket
iki savaş arasında verilen çay molası mıdır barış yoksa
hurdacıya söylediği son sözler mi 
bisikleti vurulan bir çocuğun söyle sevgilim
Einstein'ın Roosevelt'e yazdığı mektup mudur barış
Lozan'dan gelen telefon mu Mustafa Kemal'e
çöplerini bilimin süpürdüğü bir sokak mıdır barış yoksa söyle sevgilimde ki
tünediği balkon uçuruma düşen yavru bir kuştur barış
saatçiyi hapse attıkları için kurulamayan bir meydan saati
ayağımızdaki paslı çiviyi bacağımızı keserek çıkaran
bir melekde ki aptalların türküsü 
oyuna getirilenlerin ülküsüdür barış
dişleri sökülmüş Asya kaplanıdır kapitalizmin sirkinde ki sevgilim
içine bayat pil konmuş el feneridir barış
fosforlu izleridir bayrakların üzerinde gezen salyangozların
barış düşsel beyaz buluttur bir kaleye çarpıp dağılan
kör bir toplumun tehdit dolu yazılarla kirlettiği bir defterdir barış
kendinde bulamayıp başkalarında aradığıdır insanın barış
halkının üzerine devrilen bir devlettir zor dönemeçlerde
açılmadığı için posta kutusunda ölen bir mektuptur barış
patlayıp seyircileri öldüren bir futbol topudur 
son dakikada bunların hiçbiri
hiçbiri değilse barış söyle sevgilim savaşın düş kurduğu yerlerde
hangi yüzsüzün uydurduğu bi' sözcük türşu dillerden düşmeyen barış



yol ıslanmasın diye
          şemsiye açanlara...
baba bana bağırma
bülbülleri kaçırdın ormanlarımdan
kulaklarımın kapılarını havalara uçurdun
kapılar baba kapılar pencereleri alıp gittiler
tenorlar kaçtı ses tellerinden
çevreye saçıldı yavru diktatörler
seni ne sopranolar istedi de vermedik baba 
baba bana bağırma
bayrak direklerine konan kartalları anlat
uzun uzadıya
nasıl da göremediler avcıları
o keskin gözleriyle vah hah ha
şans yıldızlara özgü bir yalan baba
yıldızlara tükürüp tükürüp onları gezegen yaptınız
savaşan halklar taktınız dünyanın boynuna
yalanları yazdım defterime hiç unutmadım
radyasyonu radyo istasyonu sanan Bakanları
çiğleri, Meclis tavanını çiğ köftelerle çiğneyen
doğum sonrası acılarını cüce ülkeler doğuran kadınların
hiç unutmadım
sakallarını yüzlerinde
yüzlerini sakallarında unutan adamları
ve ısırgan tarlalarındaki parçalarını
Uğur Mumcu'yu biz yapan bombanın
hiç unutmadım
uzak yakın tüm tuzakları baba
yolun ezdiği oyuncak bir kamyonsun sen
bir gam ağacısın
kar yüküne dayanamayıp kırılan
ilkbaharı gerzeklere ödünç verdin
geri getirmediler
güneşin başına gelenleri
biz ilkbaharsız nasıl anlarız baba
baba bana bağırma
bir kulağımdan giriyor sözlerin
öbür kulağımı tıkıyor
Buenos Aires'te olsaydım diyorum içimden
Eva'nın peronunda
karanlıktan kuşlar çalan bir tren
bir bıçak kaçağı
tangonun bacaklarını havaya kaldırdığı kentte
ama iyi ki buradayım, burada hiçbir şeyi unutmadan
burada
bilginin bilgisizlikten daha çok acı verdiği yerde
burada, tam karşında
hapisanelerde hintyağı gibi bir şeydi zaman
hastanelerde pıhtılaşmış kan gemisi gibi
yol alırdı saatler
karılarının namuslarını dillerinde saklayan
adamlar vardı bir taraflarda
televizyon kanallarında yitirilen çocuklar
gökyüzüne düşmemek için denize yapışan balıklar
ve depolara indirilen Lenin heykelleri vardı
Sovyet Rusya'da
kafandaki duvarları
niye cebine koymuyorsun sen baba
baba bana bağırma
farkında değilsin
arkasını ezilenlerin yaladığı
bir posta puludur dünya
bir karadelik yutana kadar uzayda bizi
asansör boşluğuna itilen bir kedisin sen
söylemenin tam sırası
ülkeyi bu duruma senin oy verdiğin
partiler getirdi baba
ama ben buradayım, burada hiçbir şeyi unutmadan
bir yaşamlık kaygı duruşundayım
yakın tarihimiz için
baba bana bağırma
bacağından vurulursa bir şiir
nereye kadar gidebilir
bana bağırma baba
kendine bağır
yoksa her şey bitebilir



senin ülkende cüceler vardı boyları hüzünden kısalan
donmuş gözyaşları
kurumuş otlar
ve adını anımsamadığım bir sürü hüzünlü şey vardı
hüzün programlanmıştı bilgisayarlara bile
babanın bir beyin cerrahının tamir çantası olduğu 
söylentisine gelince
bence kuru iftira
ama yukarılık kompleksini kimden kaptığı bilinmiyor
annense bir şişenin içinde batık gemileri 
bekleyip durmuş yıllarca
kiralık kardanadamlarla çıkmış küf rengi yolculuklara
ve kadınlar hamamında ayyaş bir ayı gibi bayıldığı gün
seni doğurmuş hiç yokken sen hesapta
a benim caretta carettam
a benim yürek vuruğum 
buna da şükür
çünkü 
bir yılkı atı gibi
bırakmışlar seni çocuk çocuk suluboya çıkmaz sokakta
keyiflerine bakmışlar gelsin eğlence gitsin ça ça ça
sen küçücükmüşsün
insanlara bakmışsın bakmışsın her yan sönük yıldızlar ormanı
bir şeyleri sevmek istemişsin alışırken dünyaya
dişlerini göstermişler
kırmışlar termometreni
insan insanın kurduymuş bre
kesekağıdına sarmışlar seni
narbülbülün kafese ayçiçeğin çöplüğe
bir duvarın sıvası gibi dökülürken bana rastlamışsın
dur demişsin dur hadi dur yaşamım sil baştan 
ben demişim
'severim severim sevmesine de seni
eski bir hüzünle
durmadan büyür içimde bir Girit yasemini'
yaklaşmışım 
ve deniz atmışım dudaklarımla dudaklarına



Bana şöyle bir bak diyorsun
Alıcı gözüyle, tepeden tırnağa
Yeni dalınmış bir uyku gibi bak
Çobanların söndürmeyi unuttuğu dağ ateşi
Kaleden kaleye uçurulan ak güvercin
Rüzgara emanet edilen fısıltı gibi
Yazdan kalma bir gün gibi bak bana
Bana şöyle bir bak diyorsun
Posta kutusuna gece yarısı bırakılan bir mektup gibi
Kızağından kayıp bitmeden denize inen bir tekne 
Gökyüzünün denizyıldızlarıyla dolduğunu gören
	Bir dalgıç gibi bak
Akşam kırılmaya başlarken içimde
Dağılan bir ilkokulun zili gibi bak bana
Bana şöyle bir bak diyorsun
Bir ışın demetine sarılır gibi bak
Unuttuğum ve istemesem de
	Yüzlerini bir türlü anımsayamadığım
	Çocukluk arkadaşlarım gibi
Kahve fincanına damlayan gözyaşı
Kara düşen kan damlası gibi
Diyorsun ki- evet, mavi gözlerinden bile ürpertici bu-
Kınından çıkarılan bir hançer gibi bak bana
Bana şöyle bir bak diyorsun
Yaşama sevincini sana ben veriyormuşum gibi
Sevgilin olmasam da sevgilinmişim gibi bak
Kumsalda bırakılan ayak izi
Kanadın üzerine değen bulut gibi
Kayalıklara sürüklenen bir gemiye
	Yanıp sönen deniz feneri gibi bak bana
Çünkü unutmamanın eşiğidir
Ve anımsamanın kapısıdır bakmak
Sevgili İrem
Bunun için bile kibrit çakılabilir
	Okyanusun kıyısında
Karanlıkta
Bir kedi gözü gibi
Pençeleriyle dolaşırken aşk.



Çiçekçilere soruyorum,kupa papazlarına,kumrulara
Eğreltiotlarına
Kimya kitaplarına
Karpuz satıcılarına soruyorum balkondan bağırarak
Bilmemek ayıp değil ki öğrenmemek ayıp
Ama sevdamızın her şeyden bir fazla oluşuna kimsenin aklı ermiyor
Okul kırmış çocuklardan bir fazla uçarı
Adem'le Havva'dan bir fazla çıplak
Gerçi esmeriz ya,Marliyn Monroe'dan bir fazla sarışın
Bir fazla İstanbul efendisi yaşlanmış çınarlardan
İstanbul dedim de aklıma orda olduğum geldi
Karı muhabbetlerinde mi her allahın günü
Carıl curul mu yine tatlı kaçık İstanbul
Ne halt edersen et en çok sedef bakışını arıyorum senden ayrıyken
En çokdan çok da dünyaya meydan okuyan gülüşünü
Şiirim diyorum ona,bu sözü bir fazla hak ediyor bütün şiirlerimden
Yaban gülüm diyorum
Çılgınlığım
Vazgeçemediğim
Birden güvercinli güvercinli gülüyorum
Bak
Sevdemıza bir numara dar geliyor sanki şimdi yeryüzü



yani sen de denizsen be Marmara 
iki bogazin var diye gol demiyorlarsa sana 
canina okurum ben boyle isin 
haberin var mi ben alti bogaza birden bakarim 
benden sorulur Elif'imin 
benden sorulur dort seytanimin karin toklugu 
senin Istanbul'un okula gider mi, kagit kalem ister mi 
Canakkale'nin cocuk felci, yatak yorgan yatmasi var midir 
adalarindan birinin bile ah Marmara kara midir bahti 
yani sen de denizsen Marmara 
otur hesapla bak, uc kere daha denizim senden 
ama bana deniz diyen yok o baska dava 
Sariyer'in oralara mavi bir nokta koyan yok 
atlaslara falan da yazilmaz tuh ki adim 
ne dersen de dunya tersine donuyor Marmara 
seni Bogazlar besliyor iki ucundan 
ben de alti bogazi ay ortasi biten maasla 
kizip kopurme ama 
hic deniz gormesek yutardik belki Marmara



ışıkla ilgili bir yazı okuyordum, elektrikler kesildi
boğazından geçerek midesine indi kent gecenin
mum aramadım, oysa vardı
pencereye gittim kalkıp çalışma masamdan
iki sevgiliden söz ediyordu ağaçlar fısıldaşarak bahçede
ağaçların yalnızlıklarından korktum
sonra yollardan söz açtılar, düşledikleri yollardan
işte o zaman ateşböceklerini,
birbirini kovalayan iki yanarsöner ışığı gördüm
gezinen son yıldızlarıydılar yeryüzünün
çaldıkları ağustosböceklerini tahta kafeslere dolduran
bir hırsız çetesi geçti sokaktan
ay siliyordu, siliyordu camlarını terleyen evlerin
bir ırmak kente geri dönmeyeceğini bildiren
bir mektup yazıp akıp gitmişti sudan gerekçelerle
yerçekimini aşk yoksunlarına bırakıp
bir bir çıkardım giysilerimi
ve kapısını araladım uyuduğun odanın
sonra açılmak için dokunmamı bekleyen
pembe gülleri gezdirmeye gittik
ağaçların gözlerini yumduğu küçük koruda
gökyüzümü sarsıyordu ıslak kelebek kanatların
ve geceyi
şu ısırıp durduğun geceyi
gitgide derinleşen karanlıkta gitgide sertleşen geceyi
yıldızların gökfişekleri gibi içimizde patladığı geceyi
çiğlenmiş sabahla birleşen ve küçülen geceyi
her güne böyle başlayalım sevgilim
böyle, ateşböceklerine teşekkür ederek



senin bakışın sevgilim
senin bakışın
bulutlarla yanak yanağa gezen kırlangıç
uçurumların anlamını bilen albatros
yağmurlu günlerde güneş devrimi yapan güvercin
senin bakışın
telefon kulübesinde sesimle sevişen kumru
gök gürültüsünün üstünden geçen turna
emeğin kavgasına kanat veren kartal
senin bakışın sevgilim
senin bakışın
'çok uzaklara gitmeliyim kendimi bulmak için'diyen leylek
'uzaklara gidersen yitirirsin yanındakileri'diyen serçe
baştankara,içimdeki yazı bahçesine dadanan 
sevgilim senin bakışın
kısa otlara uzun dalların öykülerini anlatan çalıkuşu 
çocukluğumun şeytan uçurtmalarıyla yarışan saka
aynanın önünden yavaşça geçen tavuskuşu
sevgilim
ışığın yırtıldığı yerde gökyüzünü bekleyen ispinoz senin bakışın
gökdelenin bodrumunda yuvasını arayan tarla kuşu
odun kafalıları hırpalayan ağaçkakan
sevgilim
savaş gemilerinin üzerine yağan martı senin bakışın
senin bakışın
geceyi,seviştikçe kanadı kanayan geceyi
boşluğun ıslığıyla aralayan yabankazı
gerçeküstü pelikan,
gökyüzünde su kanalları açan pelikan
'yakaladığım en büyük balık sensin'diyen yalıçapkını senin bakışın
sevgilim 
senin bakışın
konduğu ağaçlara bir bir sarıldığım ardıç kuşu
sürüden erken ayrılan bıldırcın
cereninsırtında uyuyan keklik
sevgilim
senin bakışın yağmurkuşlarının nem bolluğu
yıldızların felsefesini bilen kukumav
cennet papağını,yatağımda gökkuşağını uyutan
kuşların müzik öğretmeni bülbül
senin bakışın
ezilenler başkaldırdıkça sevinçle öten kızılgerdan
sinema karanlığında dudak çırpan istanbul kuşu
-öyle bir kuş varsa eğer-
geceyle gündüzü tüylerinde eşitleyen saksağan
sevgilim senin bakışın 
mutsuzluğa gagasıyla gülümseme biçen kayaşakrağı
yapraktan çimene haber götüren ötleğen
Van Gölü'ne gölgesi vuran atmaca
Aladağlar'da iç geçiren şahin
senin bakışın
denizcilerin unuttuğu bahri
gemilerin unuttuğu suyelvesi
sevgilim
hiç unutamadığım yelkovan kuşu senin bakışın
yüzümdeki gökyüzü
bakışlarındaki kuşlarla tanıdı kendini
sevgilim senin yüzün
senin yüzün
eski kuşların yeni seyir defteri..



sevgilim
ecza dolabının raflarında bekle beni
bir tüp diş macunu, bir şişe siyanür
ve zambak kokulu sabunlar
sevgilim
Büyük Millet Meclisi'nde bekle beni
kürsüdeki yerimi ısıt
Güzel Konuşma Dersi vereceğim hiç ağzımı açmadan
sevgilim
iki bilinmeyenli bir denklemde bekle beni
matematik tanrısının sonsuzluk evi
ve akıl hastanesinin sisli bahçesi
sevgilim
bir kedi pençesinde bekle beni
yüreğinde deltalı tırmık izleri
ve karikatür saraylar
sevgilim
polis otolarının fırıl mavi ışığında bekle beni
sakallı kaldırımlar, guguklu saat suçları
ve tarçın kokulu şizofren
sevgilim
Çocuk Kalmışlar Derneği'nde bekle beni
' hepsi pekiyi ' süt dişlerin, korsan gemilerin
ve altını ıslatmış bez bebeğin
sevgilim
bu şiiirin çıkışında bekle beni
saat kulemizi geçenlerde yıktılar



günlerim karbon kağıdı
ve en keleği
bir böcek olmak
kıyısında
aç leyleklerin beklediği
bir orman yangınında



		_Sivastopal,2 temmuz 1993, 
		   37 ölü, 
		  milyonlarca şiir yaralı._
sizleri tanıyordum
sabahları geçerek önümden giderdiniz işlerinize
siz
kendini amber ağacı sanan karalahana suratlı manav
yüreğini örümceklere diktiren terzi çırağı
siz
çocuklara çarpıp kaçma eğilimli belediye şoförü
maçlarda peygamberlere küfreden zabıta memuru
evet siz
siz
öğrencilerine Atatürk heykelini tokatlatan öğrenci yurdu müdürü
yani siz beyefendi
siz
çanakçılar, kışkırtıcılar, kibritçiler
melek boğazlayıcılar
sahte itfa’ye aslanları
siz
cinayet sonrası toz olan pır pır sultan imamlar
bayat yeşil biberler
kanat düşmanları
sizleri tanıyordum
kutu kutu odalarım kol kanat gerdi askerlik anılarınıza
banka cüzdanlarınıza
astım ilaçlarınıza
kiminiz evden kovuldunuz bende yattınız sabaha kadar zik zak
korudum sizi göktaşlarından ve ay çarpmalarından
çocukluk arkadaşınızdı otel kayıt memuru önce onu yaktınız
türküleri yaktınız şiirleri yaktınız
doğru sözü yaktınız
akşamları geçerek önümden gidersiniz evlerinize
yıkıntıma sinsi sinsi gülersiniz
kapıda sizi karşılayan çocuklarınız
onlar da öğrenir bir gün
içindeki insanlarla yaktığınız
bir otelin
sonsuza dek
kül tüküreceğini yüzünüze.



uzun bacakli bir yaban hayvaniydi ask
haril haril onu aruyordu Istanbul, duyuyorduk
Galata Kulesi'ndeydik, basin omzumdaydi
Kule döne döne içimizdeki gökyüzüne akiyordu
sevgilim
yüregimin ipiyle dudaklarina indim senin
güzbiliminden tenbilimine dönüsürken askimiz
Kule'den asagiya firlattim beynimi
'Dalgin sair!' dedi Einstein, Niels Bohr' a dönerek 
'Baksana unutmus beynine kanat takmayi!' 
'Yürekle beyin arasindaki en büyük belirsizliktir ask' 
diyerek söze karisti Wemer Heisenberg
'Belki de, iki yüregin ayni dalga boyunda bulustugu bir salinimdir o!' 
dedi Loui de Broglie
'Ask, bir kara cisim isimasi degil midir?' 
böyle sordu Max Planck da
dayanamayip
isik tozuna bulali gözleriyle
'Kendinize geliniz efendiler!' diye söylendi Takiyüddin 
'Bilimle açiklanamaz ask, siirle açiklanabilir ancak!' 
O, uzun saçli bir yildizdir; yüregin içinde taranir' 
bence sevgilim
söylendikçe bizim olan bir sarkidir ask
dikey bir siirdir bütün kuslari ayni anda havalandiran
Galata Kulesi'nden asagiya firlattim beynimi, söylemistim
bana bakan
uzun saçli bir yaban hayvaniydi ask
asagi tükürsem Dördüncü Murat
yukari tükürsem Hezarfen Ahmet Çelebi
agzimin içinde dilin, bulutlarimi islatan gökirmak
sonsuzlugu ikiye bölmektir ask,
kasigina yazdigim ak yazi
sevgilim
agzina düserken yanardaginin
kanatlarim ol benim
kafeslerinden soyundur kuslarimi
baliklarimi çiplakla tuzdan
Cenevizli boynumu sev, Venedikli sirtimi
Osmanli kokan saçlarimi
Anadolu'dan gelen gözlerimi
Perali bakisimi sevgilim, Istanbullu ellerimi
bana beni animsat
sensizken yitirdiklerimi
Kule'den asagiya firlattim beynimi, bir yerlerde yazmistim
bak iste 
bir çift martinin yanindan geçiyor düserek
irice olani, 'Herifin biri kafayi yemis yine!' diyor yanindakine 
'sen asktan ne anlarsin koca gaga' diye söyleniyor digeri 
sevgilim onlara aldirma sen
yalnizligin kabuguna çekilip
kendi içime düserken bile
kanatlarim
kanatlarim
kanatlarim ol benim



kimin elini tuttuysan
gökkuşağının altından geçti



ameliyat odasına
alındığında bir çocuk
kapıda
ağlaşarak onu beklerler
yaşamın
kolay bozulan
bir oyun olduğunu bilen
oyuncakları



          - Ümit'e-
işin doğrusu
önce sarıyı gördüm, sonra hepsini birden
düşe dalmış bebekti gök oyuncağıyla
ilerde adamla çocuk
yürüyorlardı ikisi de tavşan uykusunda
uzaktan yakından ilgileri yoktu gökkuşağıyla
yemin ederim
içimde bir sıkıntı o günden beri
çocuğa yedi rengi
bir arada işaret edemediğimden



alev almış yıldız sesiyle çalınca herhangi bir telefon
sanadır
durma aç
alooo'na karşılık bir tanıdık koku duyarsan, 
                                    gönül borcu var gibi
hani mummutluymuş, sevinçten dili tutulmuş gibi
anla sevdiğim
o'dur
telefon kulübesine ektiğimiz karanfil
büyümüş de, evlendik mi onu soruyor



'yuvarlanan bir taş değildir şair”
diyor Pablo Neruda
kayaların üzerinden
kendini boşluğa bırakıyor bir albatros
içimdeki uçurumun kıyısında
aşağılarda, 
tahtalarında Akdenizli karıncaların dolaştığı sandalda, 
kanatlarını sınayan
martı yavrularına bakarak söyleniyorum
“kuşlara fırlatılan bir taş da değildir şair
insanın varoluşu adına” “



ayrıldık ya, ateşini söndürdüm, uçuçböceklerini yaktım
içim cız etmedi mi, etti, allah kahretsingözlerime uçaklar düşmedi mi, düştü, allah kahretsin
gül yapraklarını tuvalet kağıdı yaptım, yıldızların
bodrumda
Nuh'un gemisi sırtımda paramparça
cami kedilerinin yalnızlığından geçindim ve daha bilmem
nelerden
seni unutmak istedim bunca kıskançlığımla
ezogelin çorbanı, arapsaçını
sigara külünü unutmak istedim
unuttum mu, unutamadım, allah kahretsin
ayrılık taş duvar
ayrılık Çin Seddi aramızda
Çin Seddi ne kadar uzun, allah kahretsin



sabah sabah
bir uyandım bir uyandım sormayın
çarşafım yeni ya biraz ondan bilindi
güneşti camdan vuran serseri kılıklı kar bile yağsa
belki bir meleğin sırtını kaşımış
ya da kafayı üşütmüşüm sağımdan kalkarak
hepsi olabilirdi
bugün aybaşı, maaş alacak
talih kuşu başına konacak, ondandır dendi
biri de tutturdu düşümde cenneti görmüşüm
boşversene sen arkadaş
öyle olsa cenneti bırakır da uyanır mıyım hiç
hiçbiri değil dostlar hiçbiri değil
çiçeğe durur gibi uyanışım
akpak sevdamdan
ve böyle bir gün say say bitmez güzelliği



başımızın beladan bir türlü kurtulmayışı sevgilim
bu taralelliliklerle
usta işi sevişmelerle günde üç dört beş
kanla canla
insan olmanın hakkını vere vere yaşamamızdan
uğradıkları onca bozguna rağmen
bebek yüzlü düşmanların
üstümüze üstümüze gelmeleri komiğime gidiyor
bizim
ancak karıncalara merhaba derken diz çökeceğimizi
orangutanlar bile anlardı vallahi



çantanda bir sürü anahtar var Lale
biri evinin
geceleri merdiveninden korkarak çıktığın
biri yalnızlığın, kalabalıklardan damıttığın
giysi dolabının biri
ki giysilerini sevmem
gizlerler güzelliğini
çantanda bir sürü anahtar var Lale
posta kutunun biri
sana dargın mı ne
biri saçının, örgüsü kolay çözülsün diye
arabanın biri
ah şu bitmeyen taksitler ve kasko! 
çantanda bir sürü anahtar var Lale
aşk mektuplarını sakladığın çekmecenin biri
epey eskimişler
öyle değil mi
biri uykunun
bazı geceler sıçramanla bölünen
şu yüreğe benzeyen anahtar nerenin
ne kadar da paslanmış
çantanda bir sürü anahtar var Lale
biri Ağrı Dağı'nın
hep tırmanmak istediğin
Salzburg kentinin biri
yüzlerce mozart seni çalıyor
biri dalgın bir nehrin
kucağında geçmelisin sevgilinin
Akdeniz kumsalının biri, 
ıssız ve mavi
çırılçıplak yüzen sen misin
çantanda bir sürü anahtar var Lale
ama açmıyor hiçbiri seni
açmıyor işte anla
kendini aşklara kapattığından beri



Anılarını Yerlerden Toplayanlar Derneği’nden dönüyorum
Bir yanıp bir sönüyorum
Yağmur bizi izliyor sevgilim, yalnızca biz
Yalnızca biz geçmişi yaktık, yalnızca biz
Bir şemsiyeye çarpıp batan bir teknedeydik, eğildik
Eğildik ve iplerini çözdük
Sonsuz ipli uçurtma şenliğine dönüştü birlikteliğimiz
Yağmur bizi izliyor sevgilim, yalnızca biz
Ağzımız sürükleyip götürüyor çalar saatleri
En tehlikeli odalarındayız otellerin
Anılarını Yerlerden Toplayanlar Derneği’nden dönüyorum
Bir yanıp bir sönüyorum
Yağmur bizi izliyor sevgilim, yalnızca biz
Yalnızca biz bayrakları yaktık, yalnızca biz
Gözyaşı şişelerine çarpıp kırılan bir ülkedeydik, sevdik
Sevildik ve kire pasa direndik
Yeniden sevdalanıyorum sana bunca kaçak günlerden sonra
Yağmur bizi izliyor sevgilim
Bir bardak yeryüzünde yeniden fırtına.



her şeyi
anladılar
sevgilim
seviştiğimiz
yatakta
unutulmuş
bir çift
kanat
bulunca
terzilerine
gidiyor
kentteki
kadınlar
kendilerine
kanat
diktirmek
için
o günden beri



aşk çılgınlığının köprülerinden geçelim seninle
sevgilim, yaban otları arasında bulduğum yeşim
yüreğimdeki su birikintisinde okyanusu arayan nehir
sevgilim, unutmabeni çiçeğinin tuttuğu günlük
gözlerimle sarıldığım kuğu bulutlu gökyüzü
ellerini ayrılıklardan kaçırdığım
dalgın deniz feneri duruşlu
ilkbaharda gezinen sis saçlı sevgilim
mevsimlerin ilkokulundan kışı silelim seninle
yaz yağmurlarına yakalanalım
kumsalında sevişmek istediğin Kız Kalesi'nin önünde
açık hava sinemalarının yıkıntılarında uyuyalım
yer gösterici uyandırsın bizi
gözümüze sıktığı el feneriyle
'hadi kalkın sevdalılar,
Aşk Hikayesi filminde oynayan çift yaşlanmış,
seyirci sizi görmek istiyor!'
binlerce, onbinlerce kemanla çağırdığım dolunay
elektriğin gümüş suyuna ışığını değdiren yıldız
yeraltı kentimde biten güzelavrat otu
geçmiş sevdalarımı erittiğin geceler için
yeniden birini sevmenin ne olduğunu anımsattığın
yüzümde tahtlar devirdiğin,
saraylar yıktığın için
düşlerinin içinden geçecek
uzun kanatlı kuş sürüleri diliyorum sana
ve severken seni,
sevdikçe seni
hep çocuk kalacağım, biliyorum



Göllerimi bırakıp denizlerine gelirim
sevişmek için seninle
Flora, çağlayanın karnında çırpınan kayık
isteğin masalı
tenime dağılan mıknatıs
yüzükoyun yatmasan göremezdim
sırtında bir bahçıvanın makas izleri
Sevdalılar Parkı'nda ağır yaralı
dudakların boynumun altında patlayan
yavru papatya
sokaklar bile göç ediyor Flora
saatler ıslanıyor
Tamburi Cemil Bey çalıyor seni anımsatan şarkıları
kente kanadı kırık melekler yağıyor
sevdamız yüksekten uçurdu bizi
sevdamız, siste dolaşan tavuskuşları
biz sevişirken ölmeliyiz Flora
köprülerin üzerinde, çatlayıp bizi ikiye bölen
erimiş bilgisayarlar bulmalılar çöp kutumuzda
oyuncak mağazaları için soygun planları
tahtlar, somun altından
biz sevişirken ölmeliyiz Flora
birileri haber vermeli bunu muhabbet kuşlarına



sigarasını söndüren berber darman duman dinliyor
söylediklerimi
elindeki makası nerdeyse dünyaya düşürecek
yani biz ayrılınca dünya nereye gittiyse
'kökünden kesin saçlarımı' diye yineliyorum
'sonra toplayıp verin bana, bir ayrılığın
andacıdırlar'
dokunurken saç tellerime parmakları titriyor
her zaman özene bezene taradığı
siyah, kıvırcık bir sel boşanıyor ardından
gözlerini yumarken aynalar
yalnızca makasın sesi duyulan
ve kanat çırpışı
kafesinde çılgına dönen sakanın
sevgilim
açtığında postacının getirdiği paketi yarın
içinde senin yüreğini kaldıran dağlar
benim gözlerimi dolanan sis
ve sevişirken çam ağaçlarına takılan saçlarımız
birden herşey, herşey, bir gölde bir sabah ansızın
açılışı
gibi
yüzlerce nilüferin
ayrıldığımız gün üzüntüden bayılan zaman
kendine gelince olmadık anda
vapurlar yağacak yüreğinin adalarına yeniden
yeniden dalgalar
yeniden limanlar
yeniden sonu olmayan şarkılar
hepsi
yine birbirine karışsın diye saçlarımız
o zaman yine saçlarını topla sevgilim
ve yüreğinde beklettiğin martıları sal



seni kimse anlamıyor Duygu
yıkandığın su, yürüdüğün yol, omuzunda gezinen melek
şemsiyende sayı saymayı öğrenen yağmur
sarmaşık gibi yüzüne sarılan ayna
seni kimse anlamıyor Duygu
binicisiz atlar, yeleli gece, elini altına soktuğun yastık
hep başkalarının sevdiği şarkıları çalan radyolar
kırmızı şarap gibi alnında gezinen ateş
seni kimse anlamıyor Duygu
denizdeki şişe, şişedeki mektup, mektuptaki söz
tuttuğun günlüğe düşen gölge
kuruttuğun çiçeklerden uçup giden koku
seni kimse anlamıyor Duygu
kırılan bardak, taşan süt, eteğine sıçrayan çamur
yorgunlukta başını dayadığın omuz
rüzgarın getirip pencerenin önüne bıraktığı kuştüyü
seni kimse anlamıyor Duygu
yıldırım aşkları, boşanma davaları, evine dönen yolcu
aşkını Portofino mu Mortofino mu, neyse işte öyle
bir yerlerde bulduğunu şarkısında anlatan adam
ve mırıldanan
yalnızca mırıldanan kalabalıklar kentin iç organlarında
seni kimse anlamıyor Duygu
yaşını başını aldığı halde neden teyze olmadığını kimsenin
bilmediği Güzin Abla
bilginin kurutulacak bir çamaşır olduğunu sanan okul
bir terliksi hayvan olduğunu
ve tek hücreli canlılar gibi bölünerek çoğaldığını düşünen devlet
seni kimse anlamıyor Duygu
ayın arkada kalan karanlık yüzü
aşkın sana bakan yaralı yüzü
ve kayarlarken dilek tuttuğun yıldızlar
“Birisi çıkıp
yalnızca
beni ben
olduğum için
sevsin
Tanrım! 
Ama
geç olmadan, 
olur mu? ”



bir ırmak seni çağırıyor Ayşegül
Hitit tapınaklarını aşıp Anadolu’nun tüylerini ürperten rüzgar
bir gökdürbünü çağırıyor
       ve samanyolunu ıslatan gözyaşları yıldızların
ilk aşkından beri arayıp durduğun o anlam çağırıyor seni
o anlam, 
        yaşamı gözlerinden öpmek için sabahın buğulu aynasında
bir kuş çağırıyor seni, dünyaya kanat takman için
ve nereye varacağını kestiremediğin yollar
         ki sen ayakkabılarını arıyorsun ve bulamıyorsun
bir zürafa çağırıyor, 
         boynundaki kravat ağrılarını geçirmen için
bir tren çağırıyor, 
          öküzlerin şaşkın bakışlarından kurtarasın diye onu
Ayşegül seni, 
seni Cervantes çağırıyor, 
         “Don Kişot artık neden okunmuyor Ayşegül Hanım? 
           bakın üzüntüsünden 
           ülkenizin Milli eğitim Bakanı’na benzedi
           dostum Sanço! ”
bir ateş çağırıyor seni
İnebahtı’da batan tek kollu bir kadırga
ve 
Çanakkale’de bataryaların önünde diz çöküp ağlayan ay
kırmızı bir yağmur çağırıyor seni Ayşegül
Çatalhöyük’te kapısı yıldızlara açılan evler
ıssız adalar ve devrim yürüyüşleri çağırıyor seni aynı anda
ellerin başka yere gidiyor ayakların başka yere
ilkokul öğretmenin Şaziye Hanım çağırıyor, 
           “Ayşegül, yavrum nereye gitti güzelim Türkçemiz? ” 
yoksul bir çocuk çağırıyor seni, oyuncağı olur musun diye
bir yaprak, bak o niye çağırıyor vallahi bilmiyorum
bir dudak çağırıyor seni, 
            gözlerin çay bahçelerine benziyor diye
Ayşegül, farkında mısın, bu şiir çağırıyor seni
seni ve 
bir dağ yolundan başka bir şey olmayan
ve yalnız çıplak ayakla yürününce 
tadına varılan
aşkı



bir gün ayrılırsak
sevilmekten eskimiş bir renk sanırım kendimi
gözbebeğime bakarım senin yüzüne özgü
gece gece
abone olduğumuz o parkta bulurum kendimi
köşe bankta sırt üstü yatıyorumdur
söylemem gerek mi bilmem, zırlıyorumdur
rıhtımlar dolusu narçiçeği sen
birkaç ton körkütük sen
bir öyle bir böyle sanıyorumdur kendimi
bir gün ayrılırsak
gülkurum, çılgın diye an beni
de ki bulutlanarak, onu sevdim gibi
kellesi kulağı düşüktür şimdi ayrılmışlıktan
göğün beline keman teli sarıyordur
her zamanki gibi
de ki
kulağına doldurduğu denizler seslenip gidiyordur
sözcükleri muz gibi soyuyordur ortalık yerde
yine Şiirzade Akgün Efendi sanıyordur kendini
bir gün ayrılırsak
dövünen çok olur, sevinen daha da çok
takla atanlar olur haber üstüne
göbek atanlar
ülseri azanlar olur
bir gün ayrılırsak
bak fena olur.



ölüm diye mırıldandı gün boyu
sonra duru duru sustu hep
yalan yok, onunla dalga geçtik
nerden bilirdik ki
         sıcak bir kumru ölüsü gördüğünü
hem öyle pek eski değil, dün öğle üstü
ardından gök çıldırmış, bunu gören yok
deyin ki yıllardır bir periye aşk dokurdu yeşimle
enikonu balkonunu cin çarpmıştı, duyardık
daha kötüsü kedisi de düşmüştü damdan
düşmüştü de kalmıştı dokuz canına hayret
bir gezgin çoban yıldızını bırakmış eline, söylerdi
nicedir o yıldız çakardı ela gözünde
bir periye aşk dokuyordu hiç usanmadan
aslanağızları geçiyordu, iğneler, dervişler
fırdöndüler, koyun postları, kor bir yelek
simli gelin telleri, tut ki rüzgar gülleri
ölüyordu
yanında duruyor, garipsiyorduk
         bir delinin de kumru gibi ölebileceğini



bütün itfayecilerin derin uykulara düştüğü saat 
sen çalgılı çengili 
sen çırılçıplak 
son sigaram söner sönmez kadınım 
                    şiirden kıskandığım 
                    nazardan sakladığım 
gözün aydın hadi uzanmışsın yanıma 
saçımın ipek yoluna bir el kibrit çakmışsın 
ben cayır cayır 
ben çırılçıplak 
bu oda dişlenmiş yasemin kokuyor hayret doğrusu 
övünmek gibi olmasın çiçeklerden anlarım 
eee az çiçek koklamadım ben aşklara gide gele 
                    bak bu sen çiçeği 
                    bak bu ben çiçeği 
armudun iyisinden de anlarım orasını karıştırma 
ama aklımın lodosu poyrasa seninle döndü kadınım 
açık deniz kuşlarım seni yurt bildi daha uçmadan 
dur bir dakika 
işitiyor musun 
bu ne bu, deprem sesi mi 
göktaşı mı 
mutluluğa attığımız düğümü mü çözüyorlar yoksa hay allah 
bütün itfayecilerin derin uykulara düştüğü saat 
biz afrika yangını 
biz çırılçıplak 
çarşaflar buruş buruş yaz kış dört mevsim 
hastasını şaşırmış virüs gibi aramızda aşk 
evet eminim, bu oda dişlenmiş yasemin kokuyor 
bir ağzının kıyısında çiçekler büyütmüş bizden habersiz 
sus kadınım sus bir şey söyleme 
biliyorum 
bu ayırılık kokusu başkasının olamaz 
zaten ipe sapa gelmez bir aşktı bizdeki 
noktasız virgülsüz kural dışı 
yolunu beklerdi el değmemiş kızlar bir dışarı çık 
orospular adına ağlardı akşamlar kırmızı kırmızı 
seni okşarken 
buzdağlarının eridiğini duyardım Kuzey Kutbu'nda 
başıbozuk bir aşktı yağmur sızım yani bizdeki 
nerde akşam orda sabah 
ustura ağzı bir aşk için yaşadık 
sabahları hiç sevmezsin ya, bak sabaha az kaldı 
son kez ağart elini 
geceyi bir çeyrek uzat 
ona göre sevişelim kadınım 
yarınsız günaydınsız çılgınçıplak



çimenlerin içinde bekledim seni sırtı dikenli bir böcek gibi
orkidelerin arasında, kara nanelerin, fesleğenlerin, 
kardelenlerin köklerinde
ve yapraklarında
	arıların ayak izlerini taşıyan gelinciklerin
sonra Yasemin, güzelim senin son yaprağın aşktı
aşktı aralık kapılara anlattığın
çıkıp gitmelerin aşktı
aşktı dönüp gelmelerin
sonra Yasemin güzelim
likenli kayaların üzerine adını yazdım
ve okuma yazma öğrettim kertenkelelere 
sersem gibiydiler, yeni uyanmışlardı  kış uykularından
sarı saçlarından söz edince onlara, 
	ilkbahardan dayak yedim
çünkü hem annen hem de babandı ilkbahar
allahtan arkadaşım yaz vardı, çok yakındaydı
	geldi beni kurtardı
yaşadığın bütüne vleri gezdim bir bir o yaz, 
ebene teşekkür ettim doğduğun evin bahçesinde
'bir zeytin dalına benziyordu elime aldığımda
sonra birden bir çiçeğe dönüşüverdi'
dedi ve sordu; 
'yeniden zeytin dalı mı oldu yoksa? '
sonra Yasemin güzelim
taşbebeğine yeni elbiseler giydirdim
ahşabını kokladım merdivenlerinde bakıştığımız evin
ve bir avuç yem bıraktım havuzun yanına rdıç kuşalrı için
sonra Yasemin, güzelim
kendimi de bıraktım orda
yitirdiğim
ve yitireceğim bütün kadınlar için
sonra Yasemin, güzelim, senin son yaprağın aşktı
aşktı uçmak konmak
varmak ve dönmek aşktı
memelerinin arasından
bulutlara tırmanan
bir çocuk olarak duruyor aşk
bugün bile 
belleğimde



kumdan kaleler yapıyorsun deniz kıyısında
diz çökmüş, çırılçıplak
teninde birikiyor yitip giden güneş
yaşam geri çekilmeyecek bir dalga gibi
yükseliyor bacaklarında
gri bir martı ayak bileğine kayığını bağlıyor
senin için aşk Arzu
aşk
fırtına kopunca söylenen şarkı
gözlerini kapıyorsun deniz fenerinin ışığında
saçların rüzgârda, geceyle buluşarak
ışık demeti parlayan bir sarmaşık gibi
dolanıyor boynuna
gemilerin yıldızları seyrediyor
senin için aşk Arzu
aşk
istiridyede saklanan inci
samanyoluna bakıyorsun, bu şiire alıştığında
elinde kırık denizkabuğu
çantanda sabaha alınmış bir bilet
dönmek istemediğini söylüyorsun ağlayarak
senin için aşk Arzu
aşk
yalnızlık adasında kurulmuş tuzak
kimi şairlere göre aşk
kumdan bir kaledir Arzu
kumdan bir kaledir
dalgaların gözüne kestirdiği
ve
yaşlandıkça şairler
güzelleşir nedense
şiirlere âşık
bütün kadınlar
(Varlık Dergisi - Ocak 2002)



'saçıma dokunma' diyorsun masal saçan bir sesle
ekmek gibi dilimlediğimiz yatak sarılmış bize,
bırakmak istemiyor
kasıklarını öperken 'saçıma dokunma' diyorsun
dilimde gezdirirken seni,
'saçıma dokunma, n'olur'
kapısı açılan bahçene girerken bir daha, bir daha
anılar dökülüyor göksarmaşıktan
ikimiz de biliyoruz
bir çözsem saçlarını
bir daha söz etmeyeceğiz ayrılıktan
saatlerin saçları olsaydı sevgilim
bu kadar hızlı geçip gider miydi zaman
ah sevgilim ne diyecektim ben sana
aç pencereyi ve dışarıya bak
son gecemizde kar altında kuğular



zevkler tartışılmaz
eyvallah
ama renkler deyince az durun beyler
onlar öyle bir tartışılır ki
imza: bir kör



sevgililer 
popolarının izlerini 
bırakıp çimenlerde 
külden küreklerini 
çekmeye başlayınca uykunun 
cızır cızır 
başlar 
yıldızların ölümü



üç-beş yıldızkaydı nöbeti on nisan 
sevdan karanlığa yaylım ateşte 
salyangoz saat tosbağa takvim 
ve gece dünyaya saplı kara kırık cam parçası 
kadınımsın uzaktasın beklersin çobanyıldızını 
yağmur siparişlerin pazar gününe gelir 
bulut mağazaları kapalı 
dökersin tüylerini göğüyaz 
inersin merdivenini kaygan 
kadınımsın kökü ay ışığında büyüyen özgürlük 
duygum gibi 
kokulu padişah mührü gibi siyam balığı gibi 
beni sorarsan sevdiğim 
gözümü hamamböceklerine diktim 
nükleer savaşta kavrulacakken homo sapiens türü 
parçalanacakken onca beyinle yürek 
böcek toplumunun sağ kalacak olması 
manzara 
onların canı can da bizimki radyasyonlu patlıcan 
akıl olsa insanda iğne deliğinden geçecek kadar 
övündüğü kadar farklı olsa hayvandan 
yazılmazdı tarihi kinle kanla 
ve olmazdı çocukların oyuncağı kurşun askerler 
yirmiüçonbeş otobüsü Van-İstanbul iki haziran 
sevdan karanlığa yaylım ateşte 
karagöz şoför hacıvat muavin 
ve gece kömür tozu yutturulmuş kör kuğu 
gökyumağım çaydaçıram kadınım 
dönüyorum sana kana bulamadan elimi 
dönüyorum dişlemek için memelerini 
dönüyorum işte Yavuz Sultan Selim'e inat 
"... seferden vazgeçip İstanbul'a dönmek isteyen 
durmasın dönsün 
karılarının sıcak koynuna 
beni sevenlerse bre 
sürsün atını mertçe peşimden " 
dönüyorum 
yağlı ipi tüysüz şehzadelerin boynuna dolamak mertlikse 
mertlikse Lale Devri Yedikule Zindanı jurnalciler sürüsü 
mertlikse darağaçları 
dönüyorum 
'boş ol' diyerek kadınları tuz buz etmek mertlikse 
mertlikse bindirmek halkın sırtına vergiyi 
oturak alemlerinde boşaldıkça hazine 
mertlikse baştan sona Osmanlı tarihi 
dönüyorum 
dönüyorum 
genelevden çıkmış gelin acelesiyle 
kadınım kısa dalga cızırtım 
sevdan karanlığa yaylım ateşte



geceyi uyandırdık 
yanık ay 
kimsenin bahçesine ayçiçeği ekmediği kentte 
çizgi roman duyarlıkları 
uzayın okşayışlarıyla 
ergenlik çağına giren yıldızlar 
ve kağıt tavşanlar imparatorluğu 
geceyi uyandırdık 
yarık ay 
alkolün kana karışmasıyla 
kadınlara sulanan türlü tüylü adamlar 
kimsenin kumruları rahat bırakmadığı kentte 
kafesteki tek gözlü kobralar için 
ceplerden çıkarılan ormanlar 
karanlığa dağılan arka balkon hırsızları 
geceyi uyandırdık 
yatağa yapışık ay 
radyo düğmelerinde televizyon ısırıkları 
aynaların karaborsaya düştüğü kentte 
belediye bandosundan firari 
acemi saksafoncular 
ve at sırtında dolaştırılan sünnet çocukları 
sokaklarda 
çekip blucinimi 
uzandım gecenin üstüne 
gecenin içinde bana bakarak soluyordu 
yapış yapış ay 
çekip altından yerçekimini 
çektim çekmecesini



eldivenleri ertele, ellerin kar görsün 
korkma buralarda ısırgan büyümez şubat ortası 
şimdi n'oluyor sen gidiyorsun, yoksun, seni eksiksemeyi 
bırakıyorum bir kenara 
ellerini bıraktığımı sanma söyle hangi gün bıraktım 
seni sevmeyi bıraktım mı bir köpek gibi ölürüm çünkü 
çöp kutularının dibinde gelincik arayan toza bulalı 
bir köpek gibi 
ardından yalnızlık vurdu başıma bir Rum güzeliyle yattım 
uçurumu sarışın, manastırı sarışın, adı Eleni 
Eleni büyük bir rakı gibi, içtin mi şaşırtıyor 
Eleni Kızkulesi 
Eleni kiralık katil 
Eleni çalar saat 
sonra yok daha neler Eleni 
yapma Eleni yeter 
yeter dedim Eleni görmüyor musun şiir yazıyorum 
ne zaman geldin sen ayak seslerini duymadım 
istersen git odalara bir bak sana alışsınlar 
dünya hali bu 
ucunda kalmak da var bir gün tek başına 
tek başına Eleni 
çoğulluğu kim bombardıman etti 
kim Eleni



bilinmez, belki son öpüşümdür bu seni 
bir kadına bir nehri son ekleyişim 
bilinmez, bahçene ektiğim son çiçek hırsızıdır bu 
bomba konmuş tren istasyonlarına 
arzunun titreyen yollarına 
son adım atışım, belki bu da bilinmez 
bilinmez, baharın ensesine bir kuşun 
                                        ilk kurşun sıkışıdır bu 
bir kedinin yağmurda ilk yıkanışı 
bir kadını merdivene ilk benzetişim, sen gidiyorken 
arka sokak otellerine ilk rastlayışı bir sarayın 
güzelliğin aynaları tehdit ediyor sevgilim 
hüzünü unutuşun bu gece, belki sözü edilmez 
bilinmez, belki yanıbaşımdadır o kaygan sevdan 
bu şiir kuştüyü elini ilk özleyişimdir senin 
(sanki ilk sendin bu kanayan alnıma duran 
çarpışan gemilere adını verdiğim ilk sendin 
ardından kırık camlara çizdiğim 
bir Piaf şarkısı geçerken parmak ucumdan 
anladım ki ilk sendin 
caz çiçeğim, 
nasıl denir 
içimde çatal mısın bıçak mısın bilinmez)



neden bebo 
bu çatısı uçuk eve 
bu tuz camı ellerime 
başlarını duvarlara vuran 
bu kan gölü meleklere 
neden çağırdığımı bilmiyorum 
sevgimin yanlış uzayına seni 
yüreğimin yırtıcı kuşları takılınca 
gözlerinin ağlarına 
ısıttığımız evlerden 
balkonlar arttı bebo 
çağlayanlar ve selüloz, 
şebnemli haritalardan 
yollardan çok leyla bisikletler arttı 
gözbebeğimde bisikletinle gezinmesen 
ben neyim ki zaten 
Büyük Şiir Ebediyesi'nin sözcük çöpçüsü 
şiir direklerine 
tırmanma güçlüğü çeken maymun 
ayakkabılarım bitse de gelirim sana 
saray tırtılım, uykulu Asyam, kıpırtılım 
vazelin gecelerine 
çocuk esirgeme kurumlarına üye yap beni 
süpür beni, 
elektriklerimi kes, 
yakın çekimde izle 
çok ısınmış bir kalorifer peteğisin sen 
bebo 
bırak güneş 
kentin kremli tüylerini yalasın 
sen beni bebo 
sen beni Cafe Petrograd'da 
memelerini sayıyorum 
gece ve yıldızlar eriyene kadar 
memelerin bebo 
masal, 
cüce ve prenses tadı ağzımda



gözlerime yükledim seni gözlüğüm tutuştu
omurgası çatladı zamanın gelecekten düşünce
onu götürdüğümüz hastanenin
en acil servisinde 
o bal rengi bacaklarına dinamitlendi içim
küçüğüm, küçük kadınım
transistörlü radyomda geceler boyu aradığım
bir gidip bir gelen
yitik bir uzun dalga istasyonu gibisin
nisan
evet o mırmoruk nisan şemsiye sürüleri düşler
peynir ekmek sesine uyanırken pomfuruk mayıs
alev halkalı küpelerini sıyırırsın gülümseyerek
    evden kaçan Bengal kaplanlarının
    sıçrayarak içinden geçtiği küpelerin
en son onlar yoldan çıkar ve kınalı aralığı ağzının
küçüğüm, küçük kadınım
yanında, teninde ve kahkaha çiçeklerinde
içlerinde sıkışıp kaldığım saat camlarının
tüy bahçendeki cin saçlarının
ve çeliğin üstündeki diş izlerinin
ve yaklaşan ölümün kaçınılmazlığında
bir yumuşakça gibi saklarım altmış dört yaşımı güneşten
küçüğüm, küçük kadınım
sevdamız çıngıraklar ve alarmlar günlüğü
sürekli deri değiştiren
ve sıyrılan etekler kitabında ben
ilkbahar bankası soygunlarına giderim
küçüğüm, küçük kadınım
dudağını dayadığın o buzlu camlara
hohluyorum
aramızdaki kırk beş yaş farkı
ve ellerimi
yıldızlarının üstüne koyuyorum
(dring...drong...
dring...drong...
sayın ziyaretçiler
huzurevimize gonca gül sokulmaması
önemle rica olunur
dring...drong...
dring...
yitik...
bir...
uzun dalga...
istasyonu...)



bir kıyı kahvesinde uyandık 
üç aşağı beş yukarı her şey denizdi 
sesimiz: iki çay, biri şekersiz 
çıkınımız çadır bezinden, ilmiği eksik 
masamız ters dönmüş gümüş kalyon 
bir kıyı kahvesinde uyandık 
sizi sabah yıldızı sordu dediler 
el ele tutuştuk dışarı çıktık 
avuçlarımız göğe kapanırken 
elimiz bile denizdi karman çorman 
(okura yıldırım telgraf: 
bu şiir bitmeye varınca sezinledim 
stop 
deniz de sevda gibi 
stop 
tüm şiirlerde sözü edilse bile 
eskimiyor 
stop)



horoz kiraladığımız iyi oldu dimi 
çalar saat yerine 
güneş koktu mu namussuz binbir borazan 
hadi kadınım kaçırmayalım 
papağan mırıltılarını 
anahtar deliklerinden evlere giren 
cin peri masallarını 
kaçırmayalım davultozu minaregölgelerini 
ve ayak seslerini 
kırkayakların 
ne kadar erken başlarsak özgürlüğü savunmaya 
o kadar iyi 
ne kadar çabuk kemirirsek 
paraları kur farkı gözetmeden 
ne kadar hızlı taş atarsak 
forsaları kurtarmak için 
akvaryumlara 
o kadar iyi 
maymun iştahsız sürekli bir baharsa 
aranıp durduğun 
musluktan bahar damlıyor kadınım, 
işte tam zamanı 
yürü telörgülerin ve duvarların üstünde 
olduğun gibi, böyle çıplak ayakla 
başkaları da vardır mutlaka bizim gibi 
ve efelenmektedirler 
boyatmamak için kafeslerini maviye



duymuşsundur Kaşıkçı Elması'nı bir kaşık suda boğdum 
yazdığım şiire girmek istedi piç kurusu 
alısmışmış aşk şiirlerine 
var mı öyle yağma be 
üstümüzde ne hakkı var ne iyiliğini gördük 
ne değeri var Hiroşima 8.15'de 
Kurtuluş Savaşı'nda, Vietnam'da, mayın tarlalarında 
duymuşsundur Topkapı Sarayı'ndan kaçırıp boğdum Elmas'ı
herkes hak ettiğini 
bak hak edilmiş cazgır sevinçlerim oldu mu 
ille de yanıma seni isterim 
gel beni kadınla, beni ateşle, beni demle 
sözcüklerimin izini sür 
sıyır kabuğundan gerçeği 
porselen kırığımı, yazboz tahtamı 
Fenike alfabemi çöz götür milattan önce çok eskiye 
hüznümün parantez içini aç, genişe aç, sessize aç, 
belleyip yabanotları yeşille 
yalnızlık nöbetime geldi mi sıra 
beni ikizle, beni kedile, beni sevgile 
biliyorsun yaşamak zorundayız kimseye boyun eğmeden 
iki kişi de olsak, çoluk çocuk da olsak 
oysa gökyüzünün kuş mezarlığına döndüğü doğru 
insanların şikayet kutusu olduğu 
denizin ucu kaçmış su olduğu 
cellatların büyük ilanlarla arandığı doğru 
işte sırtımı sana dönüyorum öldüreceklerse sen öldür beni 
yaşayacaksam sen yaşat 
sen adala, sen dalgala, sen ıslat 
duymuşsundur ömür boyu hapis yedim bir kadının boynuna



"...Ve şimdi bana elmaslar ve pas öneriyorsan 
Çoktan ödedim bedelini " 
JOAN BAEZ, Diamonds And Rust 
çengelli iğneyle tutturdum bıyığıma geçmişi 
yaralı atları vurdum cinlerim tepemdeyken 
papatya yaprağı koparır gibi 
kopardım melek kanatlarını 
seviyo' sevmiyo' seviyo' sevmiyo' 
düştü çayımın demine endülüs esmerliğin 
bağbozumun 
delişmenliğin 
özlemin flamenko gitarda patlayan bomba 
ulan üstüme gül koklarsın ha



birden duruyor, "yola her çıkışımda" diyor 
"bir kız vardı gözleriyle beni bekleyen 
bir kız topsuz tüfeksiz çıkartma yapan yüreğime 
bir kız vardı tıpkı uçuçböceği kanatlarından ürken" 
(derinde Fenike gemileri 
kanadı kopuk uçaklar gibi andaç oldu ayrılık 
solgun olsa da 
yere düşen bir gül nasıl gene bir gülse 
boşadır ayrılığı anlatmaya çalışmak 
anlarsa ancak yüreği anlar bir çocuğun 
annesinden ayrılmışsa)
çıkıp gidiyor şiirden, yollarda bir suskunluk 
hele kutup yıldızını görseniz o nasıl suskunluk 
suskunluk, geriye dönmeyecek diye



aşkımızı tavuklar horozlar gagalıyor sevgilim 
yumurta kapıya sıkıştı 
mikrodalga fırınlar kuşattı dört yanımızı 
ütüler TV'ler müzik setleri 
film koptu kopacak, bütçemiz kırık akordeon 
evlenmeden boşanma durağındayız 
insek mi 
inmesek mi 
aklımda "la cumparsita ", çok katlı pasta 
ve düğün salonu 
ama bi' demet gök meleğisin sen en havalısından 
içimdeki sıcak çorbasın 
ben çok şekerden dişleri çürük çocuk 
karşısına lunapark kurulduğu için evimizin 
her yıl sınıfta kaldım 
"pekiyi" aldığım tek ders gözlerindi bilirsin 
ölmeye gidip geldim yerleşim bölgelerinde bedeninin 
subahçem, gözekondum 
piyango biletçisinin 
yılbaşı çekilişini beklediği özlemle bekledim seni 
kimselere kaptırmam kimselere öptürtmem seni 
ama aşkımızı tavuklar horozlar gagalıyor sevgilim 
yumurta kapıya sıkıştı 
Eros'u anaokuluna gönderelim, camdan yağmura baksın 
okunu Hürrem Sultan'a saplasın ve damlasın şebnem 
ve öldüğünü bildirsinler porno kumsalında 
güneşlenirken aşkın 
tam bir vız vız bu 
aşkı kelle terzileri makaslamışlardır büyük olasılıkla 
ölçüsünü bile yanlış almışlardır 
bence anahtar deliğinden her zaman güzel dünya 
her zaman harikulagiyerde kadınlar 
aşkımızı tavuklar horozlar gagalıyor sevgilim 
yumurta kapıya sıkıştı 
biz yine ışıkları uçuk bırakıp çıkalım 
herkese iyi geceler



anımsıyorum 
çarpışan iki uzunyol otobüsü gibi son anda gördük birbirimizi 
yürek boşluğuma girdiniz uzayda sürüklenen uydu hızıyla 
bakışlarınız 
kocanız ve bavullarınızdan korkusuz 
yıldırım aşkı naklen yayınında bakışlarıma 
benimkiler size çilingir 
'gitme kal' a bilet kesiyor 
anımsıyorum 
uçağınızla havalandı Amazon ormanları da 
tüyleri diken diken 
geceye kaldı sincap



avcısının gözlerinden su içen geyik 
çocuk orman 
ayakları dünyanın ayaklarından çok üşüyen kadın 
uçan halımı 
kuru temizleyiciye vermeseydim eğer 
bi' güzel gezdirirdim seni 
gökyüzünün ışıl inci yatağında 
yıldızlarının camını kırar derinlerine inerdim 
ipikırık güneş o sıra 
uzayın karnında parasız yatılı yaşamaktadır 
bedeninden bedenime 
aşk tarihinin 
en büyük şiirkopter saldırısı 
başlamaktadır 
(yaldızlı ışığında 
kanaryanı öptüğüm 
ay ablam 
ağzında sakız 
her gece hergele)
hadi güzelim bi kere daha



ipek böcekleri 
ipek böcekleri 
çin gibi çocuktum kozalarınızı biriktirdim 
japon bahçelerimi tırtıllar yedi 
kore'ye uçtu kelebeklerim 
ipek böcekleri 
ipek böcekleri 
kanaryalayamayan kapı zilleri biriktirdim 
ve yalnız kalabalıklar taç yapraklarımda 
kokulu zarfların içinde 
dudaklarını 
yürek yollarıyla postalayan kadınlar 
ve sularını denizlerin sömürdüğü göller 
onları da biriktirdim büyük bir özenle 
Boğaz Köprüsü'nde nöbetçi polislerden 
topladığım intihar mektuplarını 
ve kırık kollu dilenci çocukların dizlerime bıraktığı 
"Düşmez kalkmaz bir Allah'tır. Verem hastasıyım, 
hiçbir yerden gelirim yok. Üç çocuk ailem ve ben 
aç, sefil ve perişan durumdayız. Yardımlarınıza 
muhtacız. Bizlere yardım ederseniz Allah'ın rıza- 
sını ve bizlerin duasını kazanmış olursunuz." 
yazılı yıpranmış kağıtları 
şimdi burda, tüy birikintilerine çarpıp martıların 
denize köpük tüküren şehir hatları vapurunda 
şimdi burda, kulağınızın ipek yollarında 
yakıp kül edin diye söyleniyorum ölünce beni 
şair kemikleri biriktiren birinin eline 
düşerim endişesiyle 
ateşi yeğliyorum toprağa 
ipek böcekleri 
ipek böcekleri 
büyük aşklar büyük sevişmeler yaşadım 
örgünüzün inceliğinde unutun beni



al işte bu da gözlerinin içine senli benli bakan İstanbul 
tüm güller ölmüş de İstanbul'da, bir sen kalmışsın 
bu kadar güzel 
alkol kokusuna alışık çamaşır ipleri balkonlarda 
Boğaz'da gümbür gümbür bir yeşil 
akşamcılar, eskiciler, körkütük dolmuşlar 
güzelliğini bütün millet duymuş sevgilim, 
hangi elbisen anlattıysa 
senin için kalkmış kadehler, İstanbul bu yüzden çin çin 
kulak kabartırsan 
Galata Kulesi'ndeki caz patlamasını duyacaksın 
bir şarkı aşağı atlamış ordan, bizi öpüşüyor görünce 
martılar on dokuz mayıs gösterilerini falan bırakmışlar 
haydi yallah gökten limana inmişler 
deniz çok bozulmuş bu işe ama ses etmemiş 
neden olacak 
efendiliğinden 
hah işte bu da vapur arkası cümbüş köpük İstanbul 
tüm yürekler kirlenmiş de İstanbul'da 
bir seninki kalmış bu kadar beyaz 
bir kız gitmiş Köprü'nün çelik telli saçını örmüş 
bir çocuk iki kere iki eşittir senin adın yazmış karatahtaya 
adamın teki tutmuş kötü şeyler söylemiş yürüyüşüne ek olarak 
ben bu kadarına dayanamamışım 
kızmışım heyt oğlu heyt şiddetinde 
tepesi atmaksa tepesi atmak 
kıskanmaksa kıskanmak 
önce İ'yi duman etmişim, sonra S'yi 
ardı sıra A'yla N'yi Tanzanya'ya sürmüşüm 
B, U, L de sizlere ömür bulvarın başlangıcında 
İstanbul üç kurşunla Bizans harabelerine dönmüş 
cinayetse cinayet 
kansa kan olmuş şehir senin yüzünden 
nice zaman sonra kendime gelmişim 
bir pişmanlık bir ağlama tutturmuşum aman allah 
tüm gözler kurumuş da İstanbul'da 
bir benimkiler kalmış bu kadar ıslak 
emektar saatim düş gördüğümü anlamış 
basmış yaygarayı 
zır da zır zır da zır 
zır da zır 
altıyı vapur geçe 
(uyandım işte bu da düş görmemden sonraki İstanbul 
başın göğsümde sevgilim böyle sıcak uyuman bir başka 
tüm uykular uyunmuş da İstanbul'da 
bir seninki kalmış bu kadar uzun 
bir gül geldi durdu pencerenin önüne, içeri bakıyor 
İstanbul'da tüm güllerin ölmediğini anlıyorum şimdi onunla 
oh be 
çocuklar gibi seviniyorum 
İstanbullulardan özür diliyorum aklım başıma gelmişken 
çöp arabalarında, evde kalmış kızlarda 
kayıkhanede bu ilkbahar 
yosmaların uykusuzluklarını biliyorsanız onlar da 
yasadışı öpüşmelerimizde bizim 
bir gül kokusudur sürüp gitsin diyorum 
ve gül devrini başlatıyorum İstanbul sokaklarında 
sürüsüne bereket)



trafik polislerinin dişlerine ceza kestiği 
Nasrettin Hoca hızında yol alırken gülüşün 
yüzümü yıkıyorum imamın abdest suyuyla 
suçumu kabulleniyorum yani arabesk dinledim kırarak caz plaklarını 
genelev ışıkçısı Louis Armstrong 
fareli köyün kavalcısı bendeniz 
ve kapak kızı pozunda taşra kasabalarının kar altı yalnızlığı 
el yazması 
buğu 
ve pas 
elele resmimize büyüteçle bakarak parmak uçlarında fosfor izi aradım 
bulsaydım yırtacaktım 
taşınmış karıncaların çalışma kampı tırnaklarından 
uçup gitmiş yüreğine " PIR PIR YASAK " levhaları asarak 
sen salınca çekirge sürülerini üstüme 
çatlatınca bilardo toplarımı 
sarhoş bir kaptanın yakıp söndürdüğü bir deniz fenerine döndüydü sevdam 
şimdi senden ayrı senden yangın senden yaban 
göbeğimin dansözü 
dört yapraklı yoncam 
benimsedim sensizliği mühürledim kilitledim 
hurdacıya sattım çift kişilik yatağı 
alt alta paylaşamadığımızdan



çarpıp gittin kapıyı şakkadanak 
önce ceviz ağaçlarına saygısızlık 
sonra bilumum marangozlara 
dedikodu gibi çıkıp gittin baca ağzı gibi ağulayarak * 
sevdan 
kuş seslerini zımparalayan özürlü çocuk 
kargalamaya yem veriyor kuğulamadan 
* Halk oylamasıyla çekip gitseydin keşke kız



saçını tarıyorsun, saçların uzun 
omzuna onlarla taşınmış Nil nehri Afrika'dan 
yolunu şaşırmamış, tıngır mıngır taşınmış 
görenler var 
görenler var koca nehri omuzunda uyurken 
ben bile gördüm daha ne 
ama ben her yerini gördüm az buz değil 
eh olsun artık o kadarcık fark 
cumartesi çarşını pazarını, dolmuş durağını 
pazar günü yumuşak G'ni 
pazartesi çantanın bulutlandığını gördüm 
deli oldum 
bana koştuğun tren istasyonları hiç eksik olmazdı 
çantandan 
güzelliğinden emin herkes gibi içinde ayna yoktu 
eskiydi meskiydi ama her an bir dilim şiir bulunurdu 
kıyı köşesinde 
içim sıkılırsa kalkar o şiire yanaşırdım, okurdu beni 
kuyrukluyıldız mevsimine girdi miydi sevdamız 
yanına varılmazdı beyazlığından 
ama sen esmersin ekşi sarışın ekşi kumral 
bir de saçların sevişirken Nil 
saçını tarıyorsun, saçların uzun 
omzuna onlarla taşınmış Nil nehri Afrika'dan 
aklını oynatmamış, bile bile taşınmış 
duyanlar var 
duyanlar var koca nehri omuzunda ağlarken 
ben bile ağladım omuzunda kime ne 
ağlamanın da bir zamanı vardır sevgilim 
örneğin haritalarda ağlanmaz Nil'e yağmur inerken 
benimkisi, gülüşüm ıslak olmasın diyedir 
ağlamadan sayılmaz 
kedi mırıltısı desek daha doğru 
sahi, salı günü kedilerin olsun mu 
çarşambayı enayilere verelim, perşembeyi sevişmelere 
haftanın yedi günü yedi perşembe demek senin hesabına göre 
gülersin di mi 
gül bakalım gül 
ben ne zaman şiir yazacağım peki 
ne zaman şarkı söyleyeceksin pencerelerde 
üzüm lekeleri neyle çıkacak, çiçekler kuruyor susuzluktan 
çamaşır derdi olmayacak, ya insanlar, ya gün ışığı 
ya salyangozlar 
yat kalkla yürür mü sanıyorsun bu hikaye 
ama sen şiirsin ekşi roman ekşi öykü 
bir de saçların sevişirken Nil



ara sokaklarda aralıksız öpüşüyoruz 
duvarların karnında "dudak grevi bitmiştir" yazıları 
akrep yelkovana yeğeni yengeci tanıştırırken 
yan piri yan piri de 
yan piri yan piri 
beyinleri vav lekeli adamlar 
evlerin damlarına dayayıp falçataları hırtça 
genişletip cadde yapma peşinde 
hışırtılı ara sokakları 
onlara ayaz 
biz iki sersevi 
ara sokaklarda aralıksız öpüşüyoruz 
dillerimiz hoşhoş 
keyfimiz gıcır porno 
ve Lili Marlen'i vurduklarını haber alıyoruz Hong Kong'da 
şarkılardan çıkıp niye oralara gitti Lili, bilmiyoruz 
son sözlerini veriyorlar akşam haberlerinde 
- Be..ni ö..pün.! 
koşup Mezopotamya'yı geçiyoruz salt adını sevdiğimiz için 
deniz kuvvetlerine katılan köpekbalıklarını 
açlıktan kanını mafyaya satan adamları 
çocukların ısınmak için yaktığı cadıları geçiyoruz 
333 ordularına karşı 
ara sokaklarda savaşıyor dudaklarımız 
ve Hong Kong'da Lili'yi vurduklarını haber alıyoruz 
koşup Attila İlhan'ı uyandırıyoruz 
"nedir bu genç şairlerden çektiğim" diyor 
sisli sisli giyiniyor 
gözlüğünüzü de biz giydiriyoruz silisyum kumaşlarla 
kemanının mı teli ve bir rapsodiyle 
çıkmaz sokakta boğulan çingenenin haberinin ardından 
şairin beresiyle yapılan bir söyleşiyi yayınlıyorlar TV'de 
yani o anda Singapur açıklarında bir gemi 
yani Jazabel'i de vurmasalar bari onlar yetişmeden 
yani biz dudaklarımıza bakalım 
ne diyorduk ne oldu 
ama bu kentte 
öpüşen çiftleri alkışlama ekipleri kurulmazsa çarçabuk 
biz iki sersevi 
bir daha öpüşmeyeceğiz sokaklarda 
sonra söylemediler olmasın



akreple yelkovan 
ve altında ilk aşkımı çalıntı güllerle beklediğim saat kulesi 
orda durun orda durun ve koklayın havasını anıların 
saat onarırdım 
evet ya, saat onarırdım tik tak sesleriyle çok 
arka kapaklarını açınca ufukta zaman kaleleri 
saatler kurardım 
saatler kurardım kediler için mart ayına ayarlı 
dua saatleri bozuk melekler gelirdi dükkanıma 
ve azraildi en iyi müşterim 
bir onarım karşılığı ondan aldım yüzümdeki yara izini 
ağzına şiirlerimi park ettiğim 
ve bir masa saati için masa üstünde gebe kalan 
o mor saçlı kadına 
o karadula çizdirttim ölümcül olanını 
sonra şarkılar dinledim 
şarkılar dinledim dinamitlenmiş köprülerle ilgili 
kedilerle köpeklerin 
ibnelerle sevicilerin 
kadınlarla erkeklerin yıktığı köprülerle ilgili 
zilbahçem, ağzımın saatli bombası ve zamanı onaran ellerim 
havaya uçuracağım bu eski püskü şehirde 
en zoru kokusuna alışmak yeni bir kadının



yeri geldi söylüyorum kan grubum A Özlem pozitif 
doktorlar hemşireler şaşırmasın 
sivrisinekler şaşırmasın 
ben hayatta bir kez şaşırdım günümü, seninle uyanınca ilk 
düşlerimi dağa kaldırdın, kanıma işledin, yangın çıkardın 
n'apalım senin huyun da böyle 
onca bok çuvalının yanında ipekböceği olmak 
ilkyardım çantası olmak, dalgakıran olmak 
senden önce turnayı gözünden vurmak kim 
kıvırcık saç sokağı kim 
ben konserve kutularıyla, kuru ekmekle, 
bozuk paralarla büyüdüm 
büyüdüm adam olmadım ben oldum 
iyi ki ben olmuşum yahu aferin bana 
çok şeyde gözüm yok, kalabalık öpüyorsun yetiyor 
ilk öpüşmemizde yoksulduk, birkaç kişiydik 
sen 
ben 
elimizde birer tane dondurma 
çekingenliği de ekle virgülden sonra, küpelerini de 
topu topu bu kadardık 
şimdi azdık mı, hoppa şina şina nay şina nay nay 
şina nay yavrum şina nay nay 
sonra mavi dönemi Picasso'nun 
bir cigara içimi 
sabahçı kahveleri sonra 
dut ağaçları 
onlarda gözüm yok, beni anlıyorsun yetiyor 
bir takım elbise gibi bakmama peşindeyiz dünyaya 
ütülü pantalon, temiz gömlek, ceket kravat toplamı olarak 
yaşamama peşindeyiz 
yeri geldi söylüyorum 
çok şeyde gözüm yok, sen varsın yetiyorsun palyaço olmaya 
elimizden geleni yapalım güzelim, bütün insanlar gülsün 
Afrikalı çocuklar, hamallar, kötü kadınlar 
hapistekiler 
üzgün yüzlüler gülsün 
yeri gelmişken 
palyaçolara en içten selamlar sevgiler



seni aralardım sevdan olarak 
bayılası sevinç düşse düşer kirpiğinin yanına 
güne geçerdik çalakalem, samanyolun, küpelerin 
sevişmek büyük harfle, için öyle giderdi 
bakardım da ıtır kokusu, birkaç püskül onlar da öyle 
söylesem mi iniltin, sonra saç tokan 
çıkardık kapağına istek dolu bir kitabın, bir başağın 
fildişi tarağınla, perçeminle, dudak izinle 
geçerdi altından kırçıllı düşlerin benimle dolu 
adını arıyorum 
anımsamıyorum 
seni aralıyorum bir kadına bakarak



bir ipliğin üstünden aldım seni
kopmuştun
sökmüştün beyaz kelebeklerini
karanlık bulutlarla uçmuştun
bir iğnenin ucundan aldım seni
batmıştın
keskin bir aşkla yaralamıştın kendini
sevdiğin yerlerden düşmüştün
bir düğmenin deliğinden aldım seni
kırılmıştın
insan nice zaman acemi bir terzi
hayatı kısa biçmiştin
iki yakanın arasından aldım seni
n’aparsak yapalım
ikisinde de
çırılçıplak kalıyor sonunda insan
ve sanırım
bu yüzden birbirine benziyor ölümle aşk
bu yüzden sevgili Mine
bir makasın ağzından aldım seni
yürek yeniden biçilsin, aşk geri gelsin diye



seni hep gökyüzünün önünde düşünürüm
süreyya berfe
…
sevgili kırlangıç,
güneye, hep güneye uçan kuşlar yağmurun altından geçerken ne düşünürler acaba? su damlaları tüylerine vurmaya başladığında konacak başka bir yürek mi ararlar? bunları bana, güneşin ellerimizi yeniden ısıtacağı bir bahar günü anlatmalısın. o gün, kuzeyde kalmış olan bana, güneyin ışıklarını anlatmalısın. o zamana kadar, dinlenmek için konacağın ağaçlardan birinin dallarına, sen okuyasın diye, Ingeborg Bachmann’ın yıldızların göz kırptığı şiirlerle dolu “Büyük Ayı’ya Çağrı” adlı kitabında yer alan “Kuzey ve Güney” şiirini asıyorum:
“çok geç vardık bahçelerin bahçesine,
o hiçbir üçüncü kişinin bilmediği uykuda.
kar yağmasını zeytin dalında beklemekti istediğim,
yağmuru ve buzların gelmesini ise badem ağacında.
ama nasıl dayanabilir palmiye,
senin yumuşak yapraklardan örülü duvarı yıkmana,
nasıl yolunu bulsun yaprakları sisin içinde,
sen kış giysilerine büründüğünde? 
düşün ki, yağmur ürkütmüştü seni,
açılmış yelpazeyi sana getirdiğimde.
sen onu kapattın. yitirdin zaman sezgini,
ben kuş sürüsüyle havalandığımdan bu yana.”
“Yüreğinin götürdüğü yere git” diyordu Susanna Tamaro. ama,
sevgili kırlangıç, sen giderken yüreğini yanımda bırakmamalıydın. gittiğin yere onu da götürmeliydin. çünkü, hala Bachmann’ın sözcükleri öpüp duruyor resmimizi ve kırık bir kemanın ezgisini çalıyor yaşadığımız hayat:
“ve nerede camı buğulatsam,
yine senin bir çocuk parmağıyla resmedilmiş
adın çıkıyor: masumiyet.
onca uzun zamanın ardından.”



kış her tarafa sıçradı
ve sıkılan beyaz bir eldiven gibi yolları kapadı kar
kristal yorganını üstüne çekerken yeryüzü
sobanın alevi yol gösterdi geceye
camdan sızan kar masalı
Doğu'nun fısıltısı
yalnızlığın sızısı
elini uzat sevgili Hale
elini uzat
parmaklarındaki
donmuş çağlayan akmaya başlasın diye
gölge oyununu anlamaya çalışan bir çocuk gibi
bulmaya çalış
ateşle aşkın kavuşma noktasını
kuyuyu anlamaya çalışan yağmur damlası
gökyüzünü anlamaya çalışan savruk bir duman
kuşu anlamaya çalışan dal gibi
anlamaya çalış
aşkın sevenleri neden yaraladığını
bakışlardaki çağrının karşı konulmazlığını
terlemesini avuçların, dudakların buluşmasını
anlamaya çalış
sevişmenin uçurumda biten yolculuğunu
uyuduğunda
doğanın büyük kitabını gör düşünde
orada nehirler,
yağmurun yanıtıdır "ne iş yaparsın" sorusuna 
ormanlar, yeşilin misafir odaları...
dağları avcılar görmesin diye çıkar sis
ve aşk
dünya şenlensin diye var
aşk bir şenlik ateşidir sevgili Hale
aşk bir şenlik ateşidir
yüreğin bayramında
(Adam Sanat, Ocak 2002)



çantanda bir sürü anahtar var Lale
biri evinin,
        geceleri merdiveninden korkarak çıktığın
biri yalnızlığın, kalabalıklardan damıttığın
giysi dolabının biri,
        ki giysilerini sevmem,
        gizlerler güzelliğini
çantanda bir sürü anahtar var Lale
posta kutunun biri,
            sana dargın mı ne
biri saçının,
        örgüsü kolay çözülsün diye
arabanın biri,
        ah şu bitmeyen taksitler ve kasko! 
çantanda bir sürü anahtar var Lale
aşk mektuplarını sakladığın çekmecenin biri,
                        epey eskimişler,
                        öyle değil mi
biri uykunun,
          bazı geceler sıçramanla bölünen
şu yüreğe benzeyen anahtar nerenin,
          ne kadar da paslanmış
çantanda bir sürü anahtar var Lale
biri Ağrı Dağı'nın,
            hep tırmanmak istediğin
Salzburg kentinin biri,
            yüzlerce Mozart seni çalıyor
biri dalgın bir nehrin,
            kucağında geçmelisin sevgilinin
Akdeniz kumsalının biri,
            ıssız ve mavi,
            çırılçıplak yüzen sen misin
çantanda bir sürü anahtar var Lale
ama açmıyor hiçbiri seni
açmıyor işte anla
kendini aşklara kapattığından beri
(Varlık, Şubat 2002)



Sevgilin "çukulata götürelim," derken, 
sen "oyuncak alalım," diye tutturdun, 
"nasıl olsa bi' gün bebeleri olacak di mi? " 
"ya çocuk istemezlerse," dedi seninki kaşlarını kaldırarak 
valla haksız da değil, baksana dünyaya neler ettiğimize 
"aaaa," dedin, "Necla üç çocuk istiyor, 
kardeşsiz büyüdü ya, yokluğunu biliyor." 
Her zaman böylesindir, 
Kanije kalesi gibi savunursun düşüncelerini 
"birinden biri kısır çıkarsa," diyerek bir olta daha attı karşı taraf 
"o zaman evlat edinirler gül yüzlü bi' bebeyi," dedin kızgınlıkla 
ve oyuncakçıya daldın tutup sevgilinin elinden. 
İçeride kağıttan evler, ışıklı atlıkarıncalar, 
tavanlara asılan uçaklar ve adamım Şarlo, 
burnu sivilceli cadılar ve top oynayan kurbağalar, 
aynı rafta yan yana.. 
Lahana bebeklerin önüne gelince aralandı 
çocukluğunun tül perdesi.
23 nisan'larda uçuşan çiçekli eteğin, 
denize girmeye çalışan daracık sokaklar, 
otlar üzerinde yavru bir tırtıl olarak yuvarlandığın bahçe, 
neyse, 
babannenin ölmeden birkaç gün önce, 
sen uyurken yanına bıraktığı 
bebeğin ikiz kardeşini görünce, 
yağmura durdu gözlerin. 
Bak aramızda kalsın, ama ağlayınca Hindistan'a benziyorsun, 
sen benim Pakistan olduğumu biliyor musun Ayça desem, 
şiirin içine coğrafya girecek. 
Adlarını sevdiğim ama görmediğim şehirler 
Buenos Aires, 
Kopenhag, 
Rio de Janeiro, 
Lizbon ve 
Semerkant girecek.. 
Ağlayınca Çaldıran Savaşı'nda yaralanan bir ata benziyorsun, 
sen benim Yavuz Sultan Selim'in seyisi olduğumu 
biliyor musun Ayça desem, 
şiirin içine kanlı nalların tarihi girecek, 
uygarlığa ne katkısı olduğunu bilmediğim savaşlar, 
Dandanakan, 
Miryokefalon, 
Sırpsındığı ve 
Otlukbeli girecek.. 
Ağlayınca incisini düşüren bir istiridyeye benziyorsun, 
sen benim gökyüzünü düşleyen bir denizyıldızı olduğumu 
biliyor musun Ayça desem, 
şiirin içine okyanuslar girecek, 
düşündükçe ürperdiğim iç denizler, 
mercan adaları, 
denizatları 
ve Ferit Edgü'nün 
her okuyuşumda 
içimdeki taşraya 
deniz kokusu taşıyan sözcükleri girecek: 
"Demirlediğimiz koyların çoğunda, demiri atar atmaz, 
daha çıma almaya vakit bulamadan, kıçtan takma bir motorla, 
genellikle iki çocuk yaklaşıp halatlarımızı alır 
ve bir ağaca ya da kayaya çımamızı bağlarlar. 
sonra dönüp sorarlar: 
Bir istediğiniz var mı? Su, sebze, içecek, balık....? 
Bir seferinde, bir böcek istedim, çok geçmeden getirdiler. 
bir seferinde bir ahtapot istedim, iki ahtapot getirdiler. 
Aynı gün incir ve üzüm istedim, 
günbatımına doğru bir sepetin içinde 
asma ve incir yaprakları üzerine dizilmiş 
renk renk incir ve üzüm getirdiler. 
Yolculuğun sonuna yaklaşmıştık. 
Bir akşam vakti, 
tekneye gene yaklaşıp sorduklarında, 
isteyecek hiçbir şeyim yoktu. 
Bir denizkızı istedim, 
gittiler ve bir daha görünmediler." 
Ağlayınca kumsalı içine çeken bir denizkızına benziyorsun, 
sen o iki çocuktan birinin ben olduğumu biliyor musun Ayça desem, 
şiirin içine gizli aşklar girecek 
ki girmesin de 
biz oyuncakçıya geri dönelim, 
çünkü gözyaşlarını silerken sen, 
toz oluverdi sevgilin. 
Zil çalan maymunların arasına baktın, yok,
oyuncak ayılarla oynamaya mı gitmiş baktın, yok, 
plastik böceklerin kutularına baktın, yok. 
Onu ararken rastladığın 
tahta atın 
yelelerini okşadın ve öptün gözlerinden. 
"Hoop n'oluyo," dedi arkandan sevgilinin sesi.
"Burda bi' aslan varken bi' beygire mi aşık oldun? " 
Sıkıp dişlerini dönerken ona doğru sen, 
gördün sana çevrilmiş tabancayı. 
Silah uzmanlarının titiz bir oyuncak tasarımı mı desem, 
şeytan içine şiir doldurur mu desem 
ama o 
"Bunu alalım Necla'lara,"dedi, "plastik mermi de atıyo'muş," 
sırıtarak ekledi, "sonra, her eve gerekli bu zamanda." 
Sevgili Ayça, 
fırlattığın tabanca yerini bulmadı ama 
aşk defterinden sildin o anda hergeleyi. 
Şimdi tahta atı armağan paketi yaptırırken yeni sevgilin için, 
dinliyorsun oyuncakçıya söylediklerimi.
"Kendisini kırmayan çocuğa aşık olur oyuncak 
ve değil mi ki aşk, 
oyuncak sanıp yatağımızda sakladığımız 
içi bencillik dolu bir silah..."



seni öpmeye geldim, omzumda bir Selçuklu kartalı
sırt çantamda küller Bergama Kitaplığı’ndan
yüzümde Mariacka Sokağı’na yağan yağmurun krallığı
seni öpmeye geldim, aklımda deniz fenerleri Baltık kıyısından
ve kuş pazarında kanadıma koku süren çocuklar
seni öpmeye geldim
gül izine yatırılmış mürekkep balığı satılan balık pazarlarından
çentikli harflerle dolu bir alfabe yolculuk defterimde
geldim, perdesi püsküllü bir trende yangın çıkaran kıvılcımların
ve sırt üstü uçan bir rüyanın tüyleri arasından
seni öpmeye geldim
içinde yarımada taşıyan yelkenlinin yürek ağrıtan ağırlığından
kuğu iskeletlerinin biriktiği göl kıyılarından
geldim öpmek için seni
eski sevgilisinin rujunu bir kum saatinde saklayan saatçinin
geceleyin yürüdüğü derin sokaklardan
seni öpmeye geldim, bir karaca sıçrarken şiirlerime saçlarından
gökyüzünde mavi bir yara gibi açılırken kırlangıç sürüleri
geldim, düğünlere yorgan yetiştiren terzilerin tutuşan lambalarından
geçerek, el bombalarının, savaş çığlıklarının arasından
geldim, barış üzerime düşerken
Doğu’yla Batı arasında yıkılan köprülerden
sevgilim, nerede olursan ol, dünyamı ayağa kaldır ve öyle öp beni



kanadı kırık kelebeği zor yetiştirdik Acil'e
renk yitiriyordu kırıkça sarı
az sarhoş pembe
durumu ağırdı
kapıda dikilen ilkbahara söyleyin
boşuna beklemesin
çekip gitsin
kelebeğin öldüğünü ona nasıl söylerim ben



Nilüfer
soruyu cahilliğime ver
ben geldiğimde de dönüyor muydu dünya
soruyu dalgınlığıma var
yağıyor muydu içimi ıslatan bu yağmur da
soruyu şaşkınlığıma ver
dünya kocaman yeşil bir göz gibi göründü müydü sana da
yani benden yıllar sonra doğduğunda
soruyu annesizliğime ver
elinden sıcak mıydı memesinden emdiğim ilk süt
soruyu babasızlığıma var
yaşamın geri dönülmez bir yolculuk olduğunu
fısıldadı mı kulağıma
soruyu kötü niyetime ver
annen bir an için bile âşık oldu mu babana
oldu mu, ne dersin
soruyu kötü havalara ver
hep ama hep yeni aşklarla mı diner
içindeki fırtınalar
soruyu merakıma ver
bir kelebek kanat çırptığında
rüzgârı nereye gider
soruyu erken kalkmama ver
rüzgâr
dağlar yalnız kalmasın
diye mi eser
soruyu geç kalkmama ver
yoksa
dağlar geceyle konuşsun
diye mi
soruyu salaklığıma var
bütün ağzı büyük kadınlar güzel şarkı mı söyler
soruyu çaresizliğime var
bir yürek iki kadını aynı anda nasıl sever



Beliz
adını
vapurda
duydum
martılara
gemilere âşık olup olmadıklarını
soran
iki denizciden
Eros sana da ok atmış dediler
merak ettim
bir yerine geldi mi
adını
vapurda
duydum
adın
yağmurdan yapılmış
bir ok
gibi
yüreğinse
bir çağlayan
boşlukta
damla damla uçan



Ebru 
sen kar topuna tutulan bir yıldızsın Ebru
duvarlara karşı çalınan ıslıksın
beyaz bir bulutsun çamaşır makinesine atılan
metal yığınlarının dağıttığı bir duygu bahçesiyken yüreğin
ipliğe tutunmaya çalışan kırık düğmesin
çok güzel bir kadınsın da, bunu niye saklamalı
niye saklamalı
tutkulu aşkların masallarda kaldığına inandığını
ve
aradığını yine de
avuçlarını yangına verecek elleri
rüzgârda açılan saçın güzelliğisin sen Ebru
gülüşünü çalmak için hırsızların pusu kurduğu bir yüz
batan bir geminin ambarındaki kuyruklu piyanosun
İstanbul'un boğazında sallanan bir diş gibi dururken deprem
coğrafya kitabısın en kaygan fay çatlağının
esrik bir kadınsın da, bunu niye saklamalı
niye saklamalı
gözlerinde mavi, uysal kediler yürürken
birden gözbebeklerinden kaplanlar fırladığını
ve
yıktığını
geceleri âşıklarının üstüne
boşlukta salınan bir tüyü andırsan da sevgili Ebru
aramızdan kuşlar geçer, kanatları kırılmaz
hem niye saklamalı
uçuldukça uzayan bir göç yoludur aşk



Aslı
karanlıktan korkan ay
sıyrılınca bulut ordusundan
gördüm gerçeğe düş dolduran yüzünü
yanan bir deve kervanı geçiyordu alnından
saçlarından bir adam düşüyordu
bir Doğu kentinin adını bağırarak: İsfahan! 
gözlerin dağlardaki su söylenceleri
ki az sonra
martılar deniz sanıp inecekler
ve ezgiler başlayacak
kaçıp kovalamaları anlatan
tavşanlarla tazıları
hükmedenlerle köleleri anlatan
çatlayan atları
yakılan kapıları
köpeklerle efendilerini anlatan ezgiler
peşimdeydiler ve havlıyordu iz süren köpekleri
dünyanın kanadığını
otların kaçıştığını duyuyordum
dağıldığını duyuyordum sözcüklerdeki anlamın
ayışığı gözümü biçiyordu
karanlıklar gölgemi
yeryüzünün canı acıyordu Aslı
peşimdeydiler
ve soluklarını duyuyordum köpeklerinin
bağırabilirdin sana rastladığımda
beni ele verebilirdin
söyleyebilirdin nasılsa bir gün
sözcüklerim ağzımdan göç edeceğini
ve diz çökeceğimi ölümün kalesi önünde
yenik bir şövalye gibi
peşimdeydiler
ve soluklarını duyuyordum köpeklerinin
birden elimi tuttun Aslı
bir uçurumun ucundan tuttun
sonra yükselmek için açarken kanatlarını
fısıldadın gecenin kulağına
duysun diye bütün avcılar
"ölüme yetişmiş olsa da birçok kurşun
hiçbir kurşun yetişememiştir aşka"



Deniz 
"Beyaz Güller Hastanesi'nde yaşamın elini ilk kez tuttuğun zaman
Tanrı oyuncaklarını yüzünde unuttu senin
ve mavi bir uçurum ekledi gözlerine
günü gelince düşmem için"
bu dizeleri yazmıştım
8.30 vapurunda unuttuğum
anı defterine
sana geri vermeden önce
ama neylersin sevgili Deniz
tüylerini fırtınanın döktüğü bir martı gibi
herkese yakışmıyor aşk
ve
gözlerine gitmiyor artık
bindiğim hiçbir vapur
hay allah



Berna
sonra gittik bir kır kahvesine oturduk
bizimmiş gibi bütün güneşler
bahçelere gelincik döşüyordu ilkbahar
takmış baca temizleyicilerini koluna
çay bardaklarına değirdik yenilemek için dudaklarımızı
eski aşklarımızdan söz ettik, yitik kuş seslerinden
kapının yanında bekleyen bavullardan
"kanatlara inanmak için çok geç," dedin
"bu kadar kırılıp dökülmüşken yatak odaları,
hızla soğuyan bir çorbaya benziyor yaşam,
bazı geceler zamanın kokusunu duyuyorum
birden uyandığımda
bazı sabahlar ayın çatladığını,
yalnızlığın bembeyaz gözleri var
çalar saatimin üstünde uyuyor şimdi
görülmeyen bir düş gibi"
sözden çok yazıyı sevdiğin için
kendimi şiir bilip sustum
ve yeniden okudum
karda koşan atların sırtında
dolaştırdığın sözcükleri:
"Eşyalarım yerleştirilmişti otobüse,
yolcular yerlerini çoktan almıştı.
Uğurlamaya gelen güzel insanlarla da
konuşmuyorduk o sırada,
bir sondu yaşadığımız an.
Bense seni bekliyordum; 
bir yaşama, bir kente ve hepinize veda ederken
en çok seninle kucaklaştığımda
anlayacağımı biliyordum,
geri dönüşsüz bir yolculuğa çıktığımı.
Gözyaşlarımı bekliyordu, şimdi değildi sırası,
biraz sonraydı.
Oturduğum koltuktan, akıp giden görüntülerin
uzaklığında
yüzümün anlamlarının yitip gittiğini
seziyordum.
Sevgiliye duyulan özlem kadar büyüktü
seninle vedalaşmaya duyduğum da.
Gelmedin, bilmeliydim...
Ben de gelemezdim.
O günden sonra, söz verdiğin mektubu bekler oldum,
boşluğunu doldursun diye; 
yazmadın."
mektup dağıtan bir postacıya rastladıktan sonra
gittik bir kır kahvesine oturduk
bizimmiş gibi bütün kuşlu zarflar
kırıklarla dolu olsa da kanatlar sevgili Berna
yeniden uçmak için küçük bir rüzgâr yeter
ve fısıldar bize ilkbahar
yürekten yüreğe savrulan bir çiçektozudur aşk



İdil
baban
yorgun bir tilki gibi uyuyor
ve doğduğu ormanın
avcılara satıldığını görür düşünde
annen
derin bir yara izi gibi uyuyor
eline bir bıçak geçse
kimden başlayacağını bilmiyor
kız kardeşinin uykusu
senden kalan solmuş bir giysi gibi
yanıt arıyor geceleri
"kuşlar neden ağaçların en uç dallarında uyurlar"
sorusuna
erkek kardeşin
açık bi' dolap kapağı sanki
içinde patlak bi' futbol topu
yırtık bi' Hayat Bilgisi defteri
ve kırık not yağmurları
sen uyurken
yaralarını sardığın için sevgili İdil
bazı sabahlar güneş geç doğuyor
ve yıldırım gibi içine düşen duygular
salyangozlar gibi
ağır ağır terk ediyorlar seni
aşk denilen şey
onların bıraktığı
fosforlu izler
yüreğin duvarlarında



Kabarmış hindi çatlatan bakışıyla 
geçti sokakların kılcal damarlarından 
aşk vurdu onu, artık her şey kırılabilir 
ki üstlerine deniz attığı kadınlar 
onun adalarından kurtulup 
korsan şarkılarını unutana kadar 
ağustos öğlelerinde bile 
ıpıslak kaldılar 
aşk vurdu onu / artık her şey kırılabilir 
her şey kırılabilir / su bile



bu şiirde soyunabilirsiniz 
geceler boyu, yangın gibi gündüzler boyu 
öyle ayıp ayıp bakmayın canım 
şunun şurasında yelkenler fora olacak 
ne gerek var telaşa 
ne var utanacak, bu kadar sıkılacak 
kötü bir şey değil ki söylediğim 
hem bu fırsat bir daha zor geçer elinize 
dört dönseniz bulamazsınız alın yazınızı 
sonra bir düşünsenize 
size hiç şiir veren oldu mu soyunasınız diye 
benim gibi delifişek söz eden oldu mu 
üstelik 
mutluluktu bu sabah kutugüzeli odanızda uyanmak 
üşenmedim kalktım bir teğet çizdim yeryüzüne 
perdeleri çektim demiryoluna bak şu kadar 
sizi gördüm uyuyordunuz sanki tek başınalığı 
sanki kıpır kıpır bir ışığı beyazlıyordunuz 
derken kulağınıza küpe olmak geçti içimden 
uyandınız 
beni gördünüz 
gözleriniz ipimin ucunu kaçırdı birden 
dilim dolandı bu şiirde soyunabilirsiniz'e 
moda soyunmak şimdi desem tutar mıydı nazınız 
zaten modayla yatıyor modayla kalkıyor 
bugünlerde kadınlar 
ama ben ne dedim 
bu şiirde soyunabilirsiniz 
tam tamına böyle söyledim değil mi 
aklınıza geldiyse korkmayın 
üşümezsiniz 
balık etinize de iyi gelir, havalanırsınız şöyle bir 
hem kimsecikler görmez ben hariç 
benim yüreğim de ah bir temiz bir temiz 
şeytan kulağına kurşun 
sormayın hani 
ha şöyle 
sütyenler fora 
siyahına bayıldığım ağ çoraplar 
dantelli külotlar 
yalnız aman ha dikkat 
yanlış anlaşılmasın 
bu çağrı gül gibi bayanlara 
(Söz aramızda, ne zaman güzel bir kadın soyunsa, 
bir şiiri görür gibi olurum yeryüzünün bu tarafında. 
Arınan, saydamlaşan, yorgunluğunu atan, 
kımıl kımıl bir şiiri. 
Anlarım ki, günün birinde duvarlar terleyecektir, 
aralık kapılar, güngörmez pencereler, sırı dökülmüş 
boy aynaları. 
Ne zaman bir güzel soyunsa, koşar denize bakarım. 
Dalgaların bir ırmağa dönüşmesi olur ilk gördüğüm. 
Belli ki, yüzyıllardır bu böyledir.)



Gözümde bir damla su deniz olup taşıyor
Çöllerde kalmış gibi yanıyor, yanıyorum
Bütün gemicilerin ruhu bende yaşıyor
Başımdaki gökleri bir deniz sanıyorum
Nasıl yaşayacağım ey deniz senden uzak
Yanıp sönüyor gözlerimde fenerin
Uyuyor mu limanda her gece sallanarak
Altından çivilerle çakılmış gemilerin? 
Sevmiyorum suyunda yıkanmamış rüzgarı
Dalgaların gözümde tütüyor mavi, yeşil...
İçimi güldürmüyor sensiz ay ışıkları
Ufkunda yükselmeyen güneşler güneş değil
Bir gün nehirler gibi çağlayarak derinden
Dağlardan, ormanlardan sana akacak mıyım? 
Ey deniz, şöyle bir gün sana bakacak mıyım
Elma bahçelerinden, fındık bahçelerinden?



Benim gönlüm sarhoştur
Yıldızların altında
Sevişmek ah ne hoştur
Yıldızların Altında
Sular rüzgarı dinler
Aşıklar hep serinler
Çoban yolları inler
Yıldızların altında
Yanmam gönlüm yansa da
Ecel beni ansa da
Gözlerim kapansa da
Yıldızların altında
Mavi nurdan bir ırmak
Gölgede bir salıncak
Bir de ikimiz kalsak
Yıldızların altında
Ne keder ne yas olur
Çakıllar elmas olur
Bir kadeh bir tas olur
Yıldızların altında
Ettiğim ah değildir
Bahtım siyah değildir
Buse günah değildir
Yıldızların altında



O çoşkun gençliğimi bütün yoluma verdim,
Git, kanlı gözlerimde ateşlenmesin derdim..
İçimde şimdi sana bir fırtına var kinden,
Hicran zamanlarında mesuttum şimdikinden...
Şimdi harap gönlüme ne gelen var, ne giden,
Şimdi öksüz ruhumda eser yok hiç sevgiden,
Gönlüm bahtımdan ölgün, ben gönlümden ölgünüm,
Yakıyor, zehirliyor beni her geçen günüm..
Ruhum serinleyecek, hiç kalmayacak tasam,
O zalim yüreğini bir kere parçalasam! ..



Köpükten omuzları birbirine dayanmış
Yüksek, mağrur başları akşam rengiyle yanmış
Sahile koşuyorlar bak deniz sarhoşları! ..
Bazen yırtık yelkenli bir sandala çarparak
Bazen ufkun kıpkızıl şarabına taparak
Gitgide coşuyorlar bak deniz sarhoşları! ..
Rüzgarların ıslığı en yakın yoldaşları
Yıllarca dövünerek içi yenmiş taşları
Bir anda parçalayıp doyacak bu sarhoşlar! ..
Çılgın gönüllerinde aşkın en büyük kini
Yosunlu kayaların o yeşil gözlerini
Deli aşıklar gibi oyacak bu sarhoşlar! ..



Aylar var ki, ey Tanrım, görünmez oldu yüzüm,
Dor atlı yaylıların süslü aynalarında...
Aylar var ki hastayım, aylar var ki öksüzüm..
Dağlar önümde boy boy, güneş gözümde tel tel; 
At üstünde söylenen şiirler kadar güzel,
Türküler yakılacak ölümler istiyorum.
Bayburd'un kalesinden sakatlar geçmez elbet; 
Çoruh'un sularından hastalar içmez elbet,
Yiğitçe saplanacak bir hançer istiyorum.



İnerken çiçekli bir uçuruma
Gönül yoldaşından ayrılır mısın? 
Çıplak kollarına hasret boynuma
Bir çılgın neşeyle sarılır mısın? ...
Gece bahçelerde kalma her zaman,
Şen güneş yüzüne doğmadan uyan.
Bir sabah rüyanı tamamlamadan
Uykundan uyanırsam darılır mısın? ..



Güneşle beraber söndüğüm akşam, 
Ağlayacak hangi rüzgâr, kim bilir? 
Mermer bir heykele döndüğüm akşam, 
Baş ucumda kimler yanar, kim bilir? 
Her yanında yanık bülbüller öten
Bahçelerden bir gün sessiz geçerken
Tabutumu yeşil dallar içinden
Seyredecek hangi bahar, kim bilir? 
'Nerde bizi candan seven o yolcu? '
'Niçin türküleri aksetmez oldu? '
Diyerek ruhuma çam kokusunu
Yollayacak hangi dağlar, kim bilir? 
O yıl güllerimi kimler derecek? 
Bağımda üzümler nasıl erecek? 
Bana en son yudum suyu verecek
Hangi pınar, hangi pınar, kim bilir?



Aşıkım, dağlara kurulu tahtım, 
Çobanlar bağrımı dağlarda geçer, 
Günümü yıl eden şu kara bahtım, 
Engin gurbetlerden çağlarda geçer
Hasretle doldurur geçtiğim yeri, 
Vahşi kuş sesleri, yaban gülleri
Bazen Akpınar'a giden bir peri, 
İnce yollarımı bağlarda geçer
Örtse gözlerimi sonsuz bir diyar
Mezarım kalsa dağlara yadigar, 
Gönlümü çiğneyip geçen nazlı yar, 
Belki mezarımdan ağlar da geçer.



-Babamın ölümü üzerine-
'Gidip de gelmemek var, gelip de görmemek var.'
Diye ağladığın gün gözümde yandı anne! 
Öksüz gönlümde yine bir dert uyandı anne! 
Teselli edemiyor beni ne gül ne bahar...
Şu öksüzlük acısı derin.... Çok derin anne! 
En sonra çıktı söylediklerin anne! ...
Bulutlar, kara kuşlar dolaşıyor başımda; 
Bilmiyorum, varlığım alevden bir gölge mi? 
Dumanlı bir hatıra titriyor göz yaşımda, 

Haykırıyor gönlüme engin denizler, dağlar: 
'Gidip de gelmemek var, gelip de görmemek var! '



Eğilmez başın gibi
Gökler bulutlu efem..
Dağlar yoldaşın gibi,
Sana ne mutlu efem! 
Oyna, yansın cepkenin,
Yansın güneşten tenin,
Gün senin, şenlik senin,
Bayramın kutlu efem! .



Sıcak bakışları yetiyordu bana,
Esirgedi bir bakışı,kırıldım ona.
Nasıl yeminler etmişti,seviyorum diyerek,
Şimdi uzaklara gitti,eminim dönmeyecek.
O gitti gideli her şey bana yabancı,
Gündüzler sizin olsun verin bana karanlıkları.
Yüreğimi ince,ince bir sızı sardı,
Yaşanmış ne varsa,hepsi mazide kaldı.
Senin yüzünden neler geldi başıma.
Söyleyemem,kimse sormasın boşuna,
Ben yapsaydım gidermiydi  hoşuna
Bir dahamı sakın çıkma karşıma.,



Baktım ki yar belinde
Kollarım düğümlenmiş; 
Yalçın dağlar elinde
Yollarım düğümlenmiş...
Uzakta beş on köycük,
Yıldızdan ışıkları...
Evler yuvadan küçük,
Tarlalar aydan sarı...
Ben ateş, o bir peri,
Kaynamışız diz dize...
Çamların gölgeleri
Dolaşmış gölgemize...
Bilmem, geçitler  dar mı
Böyle iki şen kalbe.
İki birleşen kalbe? ...
Benden bahtiyar var mı,
Kollarım düğümlenmiş,
Yollarım düğümlenmiş...



Afrodit, aşk tahtını kurmuş yüksek başında, 
Yakubun rüyasından sanki iz var taşında...
Şahikanda yaşamış efsane dünyaları, 
Senden birer parçaymış kainatın dağları...
Yalçın tepelerinde kartal saklı yuvalar, 
Eteğinde Aşil'den ses veren Truvalar; 
Binbir çiçek açarken ormanlarında yer yer, 
Saçlarını tararmış körfezinde periler...
Bahar, meşalelerle sende alkışlanırmış, 
Yapraklar solarken de başında ağlanırmış...
Venüs, şen sahilinde yatarmış kumsallara, 
Her taşın bir taç gibi sunulmuş krallara...
İlyad'ı çamlarının dibinde yazmış Homer, 
Lesbos'tan akşamları seyretmiş seni Bodler...
Barbaros, göklerinde tanımış ülkelerini, 
Yeşil ormanlarında yapmış gemilerini...
Sarıkız'ın derdiyle çatlamış kayaların, 
Sarıkız'ı anarak esiyormuş rüzgarın...
Taşında ve suyunda ağlıyor onun sesi, 
Zümrüt tepelerinde türkmenlerin kabesi...
Mağrur güzelliklerin ruhunda ve tenimde, 
Senin yüksek başından dileğim var benim de...
Bir şey istemiyorum, ne çiçek, ne de çemen...
Ne dağ çileklerinden, ne beyaz çam balından, 
Ne gemiler yapılan o kızıl çam dalından...
Ne ceylan, ne de ince türkmen dilberlerinden...
Bir parça istiyorum meşhur mermerlerinden...
Ne üstüne destanlar, sevdalar yazmak için; 
Ne şekilsiz derdime bir şekil kazmak için...
Fıskiyeli havuzlar, heykeller kurmuyorum; 
Mermerinden saraylar yapıp oturmuyorum; 
Bir şelale parçası, bir kevser ister gibi, 
Onu çürütmeyecek bir cevher ister gibi; 
Bir parça istiyorum meşhur mermerlerinden...
Ne ceylan, ne de ince türkmen dilberlerinden; 
Sarıkız'ın gözyaşı damlamış bir yerinden
Bir parça istiyorum meşhur mermerlerinden...
Toprağına gömdüğüm bir dağ sümbülü için, 
Eteğine koyduğum bir küçük ölü için...



Çoban yıldızı gibi
Gönlüme kaydın Ayşe! 
Bir peri kızı gibi
Saçını yaydın Ayşe! 
Şanımız, ünümüz var,
Çok sevinç günümüz var
Yarın düğünümüz var:
Gözlerin aydın Ayşe...



İşte yapayalnızız
Güzelim, altım tacım.
Bırakta sandalımız
Engine yelken açsın; 
Ben senden utangacım
Sen benden utangaçsın..
Meleğim, can kaynağım,
Engine...ah, engine! 
Korkup ta bakmadığım
Gözlerinin rengine
Enginde bakacağım! .
Kıskanç, hain bakışlar; 
Hasutlar görmesin de,
Nefesim nefesinde,
Ne olur görsün bizi; 
Seyretsin ikimizi,
Perişan sesli rüzgar,
Yorgun kanatlı eşler...
Benden yangın akşamlar,
Sanden solgun güneşler...
Utangaç aşıklara
Çok tenha bir yer ister; 
Bu sahiller bize dar,
Bize aşkımız kadar
Derin enginler ister! ..
Meleğim can kaynağım; 
Engine...ah, engine! ..
Enginde bakacağım
Gözlerinin rengine! ..



Bu gün de sonbahardan süzülüp doğdu akşam 
Dağların yere indi koyu serin gölgesi. 
Uludağ etekleri al ipekten bu akşam 
Düştü yeşil ovaya kubbelerin gölgesi.
Ufuklarda bu akşam ne sis var, ne bulut var 
Selvilerin içinde bir alev Emir Sultan. 
İçten dualar gibi geçiyor sanki rüzgar 
Bir ilahi adaya benzeyen Yıldırım'dan. 
Orada ince yollar gölgeleniyor işte 
Karşıdan renk içinde solgun ay görünüyor. 
Güneşin son nurundan bir damlacık içmiş de 
Şu karşıki kulübe bir saray görünüyor. 
Gözlerine vurunca kubbelerin gölgesi 
Öz cenneti gönlümle seyrettim ben bu akşam. 
Göklerde ne bir nefes, ne de bir kanat sesi 
Uludağ etekleri al ipekten bu akşam...



Sularından içtiğim akşamdan beri şenim 
Ey günümün doğduğu diyardan geçen Göksu! 
O bulanık suların kevserim olsun benim, 
Ey çamlık ormanlardan, dağlardan geçen Göksu 
Ey aşkımın doğduğu diyardan geçen Göksu! 
Gönlümdeki hatıran suyundan daha derin, 
Söğütlü sahilinde gölgemiz duruyor mu? 
Sarıyor mu dağları o altından kemerin? 
Akşamın alev rengi yüzüne vuruyor mu? 
Söğütlü sahilinde gölgemiz duruyor mu? 
Gözyaşım, sularına gözümden daha yakın 
Ey aşkımın doğduğu diyardan geçen Göksu... 
Bir akşamdı, köprüden geçtik hatırlar mısın, 
Ey çamlık ormanlardan, dağlardan geçen Göksu! 
Ey aşkımın doğduğu diyardan geçen Göksu!



Sarp dağlardan örülmüş dört duvar içindeyim 
Nerdesiniz güneşler, nerdesiniz ovalar? 
Dağılmaz simsiyah bulutlar içindeyim 
Nerdesiniz güneşler, nerdesiniz ovalar! 
Yine duman kapladı zindanımda her yeri 
Çoruh'a savuruyor yaprakları sonbahar. 
Nerdesiniz ey sabah ve akşam güneşleri 
Nerdesiniz atımı koşturduğum ovalar? 
Duvarlara çarparak çırpınan bir kuş gibi 
Gözlerim uzak geniş bir ufku arıyor. 
Çoruh, dağlar içinde akamaz olmuş gibi 
Süzülerek geçtiği ovaları anıyor. 
Ufuk... Ufuk... Upuzun deniz olsun, göl olsun! 
Gözlerimi dikince kanarak indireyim 
Doğan, batan güneşleri içime sindireyim 
Ufuk... Ufuk.. İsterse alevden bir çöl olsun... 
Bir gün ufuk derdine gönlümü verip bir an 
Ufuk... diye dağları gözümle deleceğim... 
Bir gün ufuk! Diyerek bu çıplak kayalardan 
Bir siyah kartal gibi göğe yükseleceğim...



Ötün kuşlar, esin rüzgârlar esin,
Aksi bende “baba! ” diyen her sesin..
Gözlerim sönsün ki çocuk görmesin; 
Görmesin beşikler ve salıncaklar...
Gözyaşım başında kaynak olsaydı; 
Kalbim, fidanına yaprak olsaydı; 
Seninle birlikte toprak olsaydı,
Baharlar, meyveler ve oyuncaklar...
İstiyorum ki o ses “baba! ” desin,
Yeniden dirilip ruhum titresin.
İstiyorum ki o ses “baba! ” desin,
Mesut penceremden görsün şafaklar...
Gönül yine mezar istiyor, mezar! 
Çocuksuz ovalar, çocuksuz bağlar! 
Çocuk şarkıları duyulmaz dağlar! 
Çocuk arabası geçmez sokaklar! ..



Gümüş bir dumanla kapandı her yer; 
Yer ve gök bu akşam yayla dumanı; 
Sürüler, çimenler, sarı çiçekler, 
Beyaz kar, yeşil çam yayla dumanı! 
Ben de duman olsam senin yerine, 
Dağılsam dağların şu mahşerine; 
Güzelin saçına ve gözlerine 
Ben girsem, ben dolsam yayla dumanı! 
Beni içerine aldın dağ gibi, 
Doldun gözlerime bir rüya gibi; 
Bende güneş gibi, yüce dağ gibi 
İçinde kaybolsam yayla dumanı!



Duvarda canlı ışıklar bir hayal 
Bu yaldızından alevler taşan resim. 
Ölümle gölgeli bir düştür, ihtimal 
Bakıp bakıp bana mahzunlaşan resim. 
Bu ince çerçeveden başlıyor düşüm 
Gözümde canlanıyor mavi bir liman. 
Bu rengi, bilmiyorum, nerde görmüşüm? 
Deniz parıltılı, dağlar duman duman... 
Düşünce yollara köy köy, konak konak 
Nasıl arardık o aydın şehirleri. 
Derinleşen uçurumlardan korkarak 
Nasıl geçerdik o azgın nehirleri... 
Nasıl arardık o aydın şehirleri. 
Önümüzde şarkın o kar yüklü damları 
Ve işte buzdan ışıklarla bir şafak! 
Beyaz ufuklara karşıydı camları 
Benim kızaktır o billur yokuşta bak! 
Ve işte buzdan ışıklarla bir şafak! 
Bir ince kız gibi omuzumda mavzerim 
"Çakırcalım" diye başlardı türküler... 
Birer ateşti o çapraz fişeklerim 
Güneş batınca yavaşlardı türküler 
"Çakırcalım" diye başlardı türküler... 
Uzaklaşırken at üstünde bahçeden 
Düşerdi omuzuma nurdan bakışların. 
Limon çiçekleri dallarda ürperen... 
Alevlenirdi gururdan bakışların 
Düşerdi omuzuma nurdan bakışların... 
Bu son şehirde kapanmıştı gözlerin: 
Sütun sütundu uzaktan şelaleler. 
Deniz güzel... geceler, çeşmeler serin... 
Bahar sefasına dalmıştı bahçeler 
Sütun sütundu uzaktan şelaleler...



Kızıla boyanmış koynunda sular, 
Yandın mı bu gurbet elinde Çoruh? 
Bayburtlu Zihnî'nin koşması mı var 
Türküler söyliyen dilinde Çoruh? 
Ufkunda parlayan şafak olaydım, 
Denize döktüğün toprak olaydım. 
Ne olur bir sarı yaprak olaydım, 
Denize yollanan selinde Çoruh. 
Ben burda tutamam artık gönlümü. 
Boş bir çardak gibi, gel yık gönlümü, 
Beni bıraksan da, yanık gönlümü. 
Denize götürmek elinde Çoruh...



Havada üçgül kokusu var
Üçgüller hep sen sen kokarlar.
Kokunu duyumsarım bin bir özlemle 
İçimde bir hüzzam şarkı
Geçebilmek için üçgül tarlasının önünden
Yolumu değiştiririm,
Nedenini bilemezler
Yılların yorgunuydu güzel gözlerin
Uzamıştı sakalların, zayıflamıştın.
Sarıldım, öptüm ellerinden
Kaybolmuştu nasırların.
Acaba diğer babalara da
O denli kısa mıydı geceler? 
Hep gün ağarmadan giderdin işe,
Gece, yarılanırdı nerdeyse 
Eve döndüğünde…
Sitemkârdı gözlerin,
Kırılgandı sert kabuğunun içindeki 
Yumuşacık yüreğin.
Sordun; 
Nerde kaldın, neden daha erken gelmedin? 
Geçerli bir neden bulmaya çalıştım kendimce
Kabullenmedin.
Oysa sonun başlangıcıymış vakit,
Bilemedim…
Sokuldum yanına eskiden olduğu gibi
Çocukluğumu anlat bana dedim,
Gülümsedin.
Askerden o gün dönmüştüm,
Bir şubat ayazıydı gelişin.
Kızımız oldu diye çok sevinmiştim.
Gurbet kuşu olacakmışsın
Nerden bileydim? 
Okuman uğrunaydı sadece
Katlandığım hasretin,
Gözlerinden gönlüme akıverdi sıcacık sevgin…
Sonra; 
Bir at bile kırk yıl koşarmış derler,
Ben koşmaya başlayalı elli yılı da geçti,
Artık nasıl eskimeyeyim, dedin
Kabullenmiştin…
Oy kadersizim, oy çilelim, oy gülmezim,
Bizler içindi tüm çektiklerin bilmez miyim? 
Dertlerini içine gömdün de belli etmedin.
Yaklaşık kırk gece nefesini dinledim.
Her yeni güne yeni bir umutla girdim.
Bir şubat ayazıydı vakitlerden yine,
Umudun bittiği yerde
Seni zor ecele teslim ettim.
Güneş kaç kez battı tepelerin ardında? 
Ve kaç turna katarı geçti o günden beri? 
Bilemem, hiç saymadım ki…
Artık anlamı yok köye gelmelerin
Ve seni ne kadar sevdiğimi söylemenin
Yok artık gelişimize sevinmeler, tatlı telaşlar
Viran kaldı ardından evler, bahçeler, bağlar
Ceketinin cebinde bir tutam kurumuş üçgül
Yokluğuna ağlar.
Havada yine üçgül kokusu var.
Neden bu kadar acımasız üçgüller? 
Ve neden hep sen sen kokarlar? 
Ne zaman gönlüme düşsen canım babam,
Yüreğimin bir köşesinde
Gizli bir yara kanar kanar,
Küçük bir kız çocuğu 
Sessizce sensizliğine ağlar…
Naime Koç ÖZEREN / Ağustos 2008



Sevmek yürek ister Can,
Sevebilir misin? 
Dalgaların kumsalı sevdiği kadar
Körü körüne bir adanmışlıkla
Sabır öğütür değirmenlerinde
Kaç bin yıllardan beri
Bitmeyen sevdasıyla 
Düşer yorgun kucağına sahilin
Günde sayısız kez
Parçalanacağını bile bile
Sevmek bu işte...
Midyelerin ağladığını duydun mu hiç? 
Yosunlar, 
Anlatırlar  eski bir sevda masalını üzgünce
Rüzgârın bahanesi nedir denize inmeye? 
Sadece serinlemek mi ister sence? 
Yoksa sevdası mıdır başını döndüren delice? 
Taramak ister mavi saçlarını denizin, gündüz gece
Bir günü mü uğurladık uzak tepelerin ardına,
Yoksa bir gün daha mı yaklaştık sona? 
Şimdi, deniz erguvan rengi
Günün son ışıkları erirken ufukta
Bir dilek tutmalısın tam gün batarken Can
Belli mi olur? 
Ya kabul olursa? ...
Günbatımı bir başka severim bu koyu
Tatlı bir imbat eser 
Bu saatler nedense çok özel ve gizemli
Karışır birbirine yosun ve hüzün kokusu…
Deniz yoruldu gün boyu
Şimdi bütün güzelliğiyle dinlenmede 
Etrafımızdaki çocuklar çoktan gitti
Yüzüyoruz umarsızca, 
Öyle uzaklaştık ki kıyıdan
Göremiyorlar bizi
Sadece ikimize bu koca deniz epey fazla 
Biraz  haksızlık değil mi? 
O kadar sıcak ki bu vakitler
Suları biz mi ısıttık böylesine 
Duygularımız gibi…
Gel, bir delilik yapalım bu akşam ne dersin? 
Hadi, önce sevgi tohumları ekelim denize 
Sonra, saklayalım anahtarını
Vermeyelim kimselere
Sabah herkesten önce biz açalım yine
Sessizce…
 Ağustos / 2008



Bir kadın tanıdım narin güzel ve ince
Yüklenip dünyayı taşımaya çalışırdı öylece 
Bir ateş yakardı kalkıp yarı gecede
Güneşi uyandırmak isterdi sadece
                Tutardı sarnıcın yolunu sessizce
                Dönerken sudan güğüm belinde,testi elinde
                Güneş yeni uyanırdı Vona Burnu ndan
                Ekmek pişirirdi narin kadın mısır unundan.
                İnekleri sağar,yayık yayardı
                Çorba pişerken sarma sarardı
                Sütü alıp ocaktan bir de börek yapardı
                Börekçiydi zaten kızlık soyadı. 

                Yumurtalar günlük ekmekler sıcak
                Bahçeden salatalık domates toplanacak
                Sofra hazır,artık çocuklar uyanacak
                Az sonra çoban inekleri bahçeye kovacak.

                İmeceye gidilecek Behiye Yengeye
                Gün batımı bahçeden eve dönünce
                Ev halkı yemek istemese
                Üstleri hiç kirlenmese
                Narin kadın çok yorgun
                Erkenden uyusa ve dinlense
                Ona dokunmasa kimse
                Yarın güneşi tekrar uyandırabilse.
               Yıllar yıpratmıştı narin kadını
               Bir akşam uyudu ve uyanamadı
               Artık güneşi kim uyandıracaktı? 
               Güneşi uyandıran kadın benim anamdı.



Yaşamak zor zanaat aslında
Madem gönderildin dünyaya, yaşayacaksın
Adam gibi yaşamak yani…
Eğilmeyi çıkaracaksın sözlüğünden
Belki kırılacaksın zaman zaman
Ama rüzgârgülü olmayacaksın
Kapılıp rüzgârın yönüne
Kıvırmayacaksın bir sağa bir sola
Rüzgâra, fırtınaya, hatta boraya inat
Dimdik duracak, yıkılmayacaksın…
Bir ışık olacaksın mesela
Elbet güneş veya ay değil,
Ama yıldız olabilirsin
Deniz feneri olma, gerekmez
Bir küçük mum olmak da yeter
Dibine ışık vermeyen
Işıtırken tükenen…
Günün birinde özenirsen bir başka canlıya
Bir yılan veya köstebek olmamalı bu; 
Kartal veya şahin ol olabilirsen
Bir güvercin ol ya da, gagasında zeytin dalıyla
Aslan olsan da amenna…
Bir bulut olmayı dene yaz mevsiminde
Gölge et öğle sıcağında bir garip yolcuya
Veya yağmur ol çatlamış, kurak topraklara…
Sadece bir et parçası değildir yürek
Sevdikçe sevilecek, sevildikçe seveceksin…
Seveceksin insanları her dilden, her dinden, her tenden…
Sarı kırmızı siyah beyaz ne fark eder? 
Renge göre sınıflanır mı insanlar? 
Damardan akarken kırmızıdır bütün kanlar
Ateş olsan cürümün kadar yer yakarsın
Öldüğün zaman bedenin kadar yerde yatarsın... 
Bir misyonun ve vizyonun olmalı mutlaka
Emme basma tulumba değilsin ya…
Yürekten inandığın şeyleri yapacaksın; 
Satmayacak, sattırmayacak, satılmayacaksın…
Vedanın vakti geldiğinde
Onur duyacağın bir eser bırakacaksın geride
Tüm bunlar için sakın madalya bekleme
Güldürme beni…
Elbette yapacaksın! 
Demiştim ya başında; 
Yaşamak zor zanaat dostum
Ve sen insansın
Adam gibi yaşayacaksan
Bunları yapacaksın…
Naime ÖZEREN
Mart 2009



Dokunsa bir busen dudaktan tene
Bu bana sunulan büyük ödüldür
Gözlerim gözüne sürgün edilse
İstersen azat et istersen öldür...
*
Silinmez diyorlar bahtın karası
Kapanmaz kem sözün gönül yarası
Dağlar geçit vermez ırak burası
Geç kalma ne olur gel de sen güldür...
*
Neyleyim ben sensiz hanı sarayı
Neylesin tutuşmuş ateş çırayı
Sar beni Canözüm açma arayı
Varlığın cennetim yokluğun çöldür...



Yokluğumda,
Yaşamı temize çekmeye çalışıyordum aslında
Olmadı, başaramadım…
Harcadığım onca zaman, onca kâğıt boşuna
Anladım ki susarak anlatmak çok zor 
Karşındaki sus dili bilmiyorsa…
Gecenin sessiz gözyaşlarıdır çiğ damlaları 
İncitmeden konakladığı otu, yaprağı 
Senin için topluyorum her birini
Usulca…
“ Çam sakızı çoban armağanı “ derler 
Güz bahçelerinde, bu mevsimde
Gül bulamadım da…
Geceyi aralayıp
Bir tutam ışık alıyorum
Tam karanlığın bittiği yerden,
Doğacak mutlu yarınlara…
Fırtınalı bir deniz şimdi yüreğim
Dalgalar kıyıya vurdukça
Sözcükler p-a-r-a-m-p-a-r-ç-a
Derleyip en yaralılarını
Bir şiir demlesek diyorum
Yudumlar mıyız birlikte 
Yanan ocağın karşısında
Bir kütük seçsek en irisinden
Isınsak kızıl alevinde 
Dizdize
Gülümsemelerimizi
Katık  etsek kor ateşlere
Yansa, yansa
Sabah olmasa…
Ve sonra,
Ödünç alsam 
Bir çocuğun masum gülüşlerini,
En korkusuz düşlerini
Soran gözlerini
Desem ki
Sevmek mi zor, sevilmek mi? 
Ne dersin Usta? ...
Naime ÖZEREN
31 Ocak 2013



Ejderhanın gözleri epeydir üzerlerindeydi
Önce, adama uzattı ateş saçan dilini
Gecenin zifirinde, sertçe yaladı göğüs kafesini
Kaptı kolunu, sıktı mengene gibi
Boncuk boncuk terledi, buz oldu bedeni…
Yollar hep bu denli uzun muydu? 
Gaz pedalına öylesine yüklenirken neden bitmezdi? 
Can  bedende kuştu sanki, çırpındı, debelendi
Şükür bedeni terk etmedi
Sarıldı hayata sımsıkı adam:
“Her şeye rağmen,  hala tutunmaya değersin” dedi
Yetişilen ilk hastane sonuç vermedi
Ambulansın acı siren sesi, yırttı günün ilk saatlerini
Adam koskoca bir ömrün seremonisini
Bu seste izledi
Ambulansın ardından bilinçsizce giderken 
Donmuştu sanki kadın, çaresiz, sessizdi
Yaralarını sağaltmak için günlerce
Yüreğine dokunacak bir nefes
Sessizliğine ses bekledi
Sadece tek kelime:
“Nerdesin? ”



Yoruldum dinlemekten
Gerçeklerin ardına sığınan 
Asılsız, boş sözleri
Şaşırdım gördükçe
Tesadüfen düşen maskeleri…
Bilmiyorlar
Gerçek yüzleri ortaya çıktıkça
Yerden yere çaldıklarına 
Ne çok benzediklerini…
Güneşimin açısı değiştikçe
Gölgeler sarıyor yörüngemi
Oysa gölgeyi yaratan
Işığın ta kendisi
Usandım
Anlayışlı olmaktan
Birazcık anlaşılmak istemek
Hakkım değil mi? 
Affetmek erdemmiş! ..
Olmayım erdemli...
En zor günlerimde 
Yüzüstü bırakanları
Nasıl unuturum ki? 
Her bitiş yeniden başlamaksa
Pes ettim artık…
Gücüm yok aynı yolları
Aynı hevesle yürümeye
Delik deşik yüreğimin ekseni
Ne yapsam iyileşmiyor bir türlü
Çıkartmaya çalıştığım çivilerin yerleri
Yeter! ... Tükendim…
Perde kapandı
Oyun bitti...



Beni anlamak istiyorsan yar
Bir yağmur sonrası bak gözlerime,
Neler yazılıdır bir bilsen neler…
Roman mı, öykü mü, şiir mi bilmem
Okunmaya doyulmayan kitaplar gibi
İçine sindirerek oku beni yar…
Derbeder bir ressam ol bugün yar,
Bir elinde palet, diğerinde fırça
Ve rengârenk boyalar...
Uzan gökkuşağına,bir renk tut benim için
Dokunma, dış görünüşüm öylece kalsın
Yüreğimin içini resmet e mi yar? 
Romantik bir şair ol bugün yar; 
Başla, ezik ve yitik çocukluğumdan,
Devam et küheylan gençliğim ile,
Sislerin ardından bu günlere gel
Özgün bir fon müziği eşliğinde,
Hece hece, dize dize yaz beni yar…
Ünsüz bir bestekâr ol bugün yar
İlk ve tek eserini yap benim için
İlmek ilmek, nakış nakış dokuyor gibi
Sevdamızı anlat  notalarınla
Ezgiler savrulsun deli rüzgârda
Bu şarkı sadece bizim olsun yar…
Ne kadar çok istedim değil mi? 
Boş ver, aldırma unut hepsini
İyisi mi, kendin ol  bugece yar,
Yani sen, alın yazım ve karasevdam.
Gökten yıldızlar düşerken suya
Başımı yaslayım deli gönlüne; 
Sonsuz bilinmeyenli bir denklemim ben
İncitmeden, usul usul çöz beni yar
Çöz beni yar...
Mayıs 2008
ŞİİRİME SES OLAN AZADE CAN' A YÜREKTEN TEŞEKKÜRLER...



Hani diyorum; 
Bir yağmur sonrası
Gökkuşağına tutunup geliversen
Kapım aralansa
Apansız süzülsen içeri 
Bir düş gibi
Renk gibi, ışık gibi
Doluversen odama
Huzur gibi…
Ilık nefesini duysam alnımda
Kalbim fırlar mı yerinden? 
Deli gibi…
İşte o zaman
Kayıp gider saçlarımdan tokalarım
Heveslenir peşine düşmeye
Kırmızı pabuçlarım
Unuturum
Fındık dalına asılı beşiğimde
Gün boyu seni beklemelerimi,
Unuturum
Senli sensizliğimi,
Yatılı okuldaki kimsesizliğimi,
Garipliğimi…
Yamalı dizini gösterip:
“ Siz, okumaya mecbursunuz! ”
Diyen duruşun eklenir kimliğine
Hamurun sabırla, şefkatle,
Cömertlik ve azimle yoğrulmuş senin
Gözümün nuru, hasretim…
Bilirim:
“Gel ” desem… gelemezsin
Görünen köyün ardı yakındır, 
Bekle beni,  geleceğim anneciğim...



"Ölümsüz aşklar yoktur sevgili,
  Aşkı ölümsüz kılanlar vardır sadece ”
Demiştim bir şiirimde
Sözümdeyim ben yine
Sabırla sınanır sevdalar
Nemrut’ un İbrahim’i yakmak istediği ateşle
Gerçekse sevdan
Demirin ateşle sınavı gibi
Yana yana bekleyeceksin ta mahşere
Sevmek bu işte…
Bir yağmur çiseliyor hafiften
Gökyüzü karardı iyice
Yüreğimde sevdam
Ellerimde dua çiçeklerim
Gözlerim takılıyor
Kumsaldaki çıplak ayak izlerime
Bir dalga gelip siliyor hepsini 
Alay edercesine…
Kirpiklerinin gölgesi düşüyor önüme
Çek gözlerini üzerimden
Gizlice kalbimin sesini dinleyip
Seni ne çok özlediğimi bilme…
Koyun sonunda bir iğde ağacı var
Dalları eğilmiş denizi öpmeye
Avucumdaki dua çiçeklerini 
Usulca bırakıyorum dibine
Az sonra yağmur 
Onları sürükleyecek denize
İşte, bir deniz dolusu dua size
Kim bilir, 
Sevmek duadır belki de…



Esmer yalnızlıklarımda
Sek bir hüzün dolar geceme
Senli düşler gelip bağdaş kurunca
Bir huzur yayılır usulca
Gönül ülkeme
Hani yağmurdan sonra 
Toprak burcu burcu kokar ya
İşte aynen öyle…

Sarar atmosferimi 
Itır kokulu ılık nefesin 
O yüzdendir 
Yağmurları delice bekleyişim… 
Sanırlar saçlarımı taraması içindir 
Rüzgarın yolunu gözleyişim 
Bilemezler nedenini 
Gittiğin rüzgarlarla dön sevdiğim… 
Özlemin içimde bir kor 
Kimselere emanet edemediğim 
Yüreğimin kör kuyularına 
Köşe bucak gizlediğim
Seninle anlaşmıştık aslında 
"Elma! "  dersem gelecektin 
Bak bu kaçıncı seslenişim 
Duymadın… 
Bilmem, öpsen geçer miydi
Yaramı gösterecektim…



Hani bazen 
Bir fırtına kopar ya birden
Sükûnetimsin 
Ondan arta kalan 
Yağmurdan sonraki toprak kokusu
Verimli topraklarsın
Selden kalan …
Bir gemi düşün
Son seferinde
Kaptanı bezgin
Tayfalarda isyan
Palamarları parçalanmış
Perişan
Limansın o gemiye
İnan...



.........bir kadını ağlatırken çok dikkat edin
çünkü Allah onun gözyaşlarını sayar
kadın; erkeğin kaburgasından yaratıldı 
ayaklarından yaratılmadı, öyle olsaydı ezilirdi
üstün olsun diye başından da yaratılmadı
ama göğsünden yaratıldı, eşit olsun diye... 
kolun biraz altında... korunsun diye! 
kalp hizasında sevilsin diye! 
Can Dündar
İlk okuduğumda binlerce kuş uçtu içimden
Her biri ayrı bir kadın olup kanatlandı
Bir yudum sevgi
Bir tutam ilgiydi beklentileri
Kimi Fadime ana oldu
Tarhana kokulu, nasırlı elleriye
Kadınlığından habersizce ölen
Kimi Keje oldu
Töre cinayetine kurban giden 
Kiminin adı yoktu 
Zevk için gül bedeninde sigara söndürülen …
Münevver’ di biri
Gitar kutusundan çıktı başı
Bavuldaydı parçalanmış  bedeni
Kimi de Özgecan oldu
İmdaaaat!  Kurtarın  diyen çığlıkları
Yeri göğü inletti
Taşlar parçalanıp, utancından yerlere girdi
Celladının ipinde boğuldu ümitleri…
Uçmayı öğrenemeden düştü  kuşlarım
Uçanları birer birer vurdular
İnsanlıktan nasibini almamış  canavar avcılar….
Yerine koca bir ağıt doldu içime:
“ Atmacayı vurdular, bir avuç kanı için… ”



Bilemem nasıl, neden? 
Örselenmiş yüreğime gelip yerleştin 
Bir gün aniden
Tek bildiğim:
Aylardan gözlerindi
Günlerden, sen…
*
Artık hangi uzak yıldız 
Aydınlatabilir gecemi? 
Hangi söz sarabilir
Paramparça yüreğimi? 
Hangi şiir avutabilir
İçimdeki çocuğun sesini? 
Gönlümün şirazesi sana meyledeli…
**
Yatağını arar bu çılgın nehir
Kokunu tenimde unutup gittiğinden beri
Acelen neydi? 
Daha ellerim, yüzünü ezberlememişti ki…
***
Uçurumlar büyür içimde
Atlayıp gelemediğim / gelemediğin…
Sorma nasıl can yakar
Etrafındaki çakırdikenleri
Kapanmaz bir türlü mesafeler
Bir ucu senli, diğeri benli…



Hüzün mavi bir sözle
Gözyaşlarımı içime gizlerim
Donar gamzelerimde gülüşlerim
Bileği burkuk 
Ürkek bir taydır şimdi gelişlerim
Madem ben yaklaştıkça uzaklaşacaksan
Sana ulaşmayan yolları neyleyim? 
Gecenin oltasına takılır kırık düşlerim
Balıkçılar, ağlarını toplar
Ben, senli anılara dolanır, debelenirim…
Bak bahar geldi sevgili, uyandı toprak
Filizlendi dallar, her yer çiçek, yaprak
Hadi toparlan artık, silkin, kalk! 
Kim mutlu ki kendisine dayatılan hayattan? 
Öfkelerin yürekten taşması bundandır
Kalabalığın ortasındaki yalnızlık
Damağımızdaki buruk tat bundan
Islak kaldırım taşları gibi
Ezildiğimizi sanmak da bundan…
Ben, “eski sen” i özledim
Sıcaklığını, içtenliğini…
İyi dinle yüreğinin sesini 
Boş ver avucundaki silik kader çizgisini
Boşuna mı verilen bunca emek? 
İstersen yok say her şeyi
Başladığımız yere dönelim geri	
Bak, dudaklarım uçuk yarası
Bu soğuk hüzün üşüttü yüreğimi
Ya topla gel dünlerden çocuk gülüşlerini 
Ya da vur beni…/



Yıllarca yolunu bekletip durdun,
Nazlanıp gelmeyi bile unuttun.
Güzel annen sabrına sabır ekledi,
Baban sağlık, mutluluk, huzur diledi.
Yumuk yumuk ellerin, pırıl pırıl gözlerin,
Toz pembe yanakların ve simsiyah saçların,
Sen tombul, tatlı bebek, gerçekleşen rüyasın,
Çok şükürler olsun ki artık kucağımızdasın.
Hal ve gidişler nasıl? gelmeden sorsaydın ya..
Gelme deseydik eğer vazgeçer miydin yoksa? 
Size layık bir dünya bırakamadık ama,
Gayret ettik olmadı, onca emekler boşa…
İyi ki geldin dünyamıza  sevgili ufaklık.
Bu günden başlayarak çalış çabala artık,
Yoksa canım yurdumun yarınları karanlık...
Hoş geldin dünyamıza, safa geldin ufaklık.
Naime ÖZEREN / 23 Nisan2008-



Ne bir köprü altında
Ne de bir ATM kulübesinde buldular O’ nu
Bir ekmek fırınının önündeydi
Gözleri yarı açık, geceden donmuştu vücudu
Lisede okuyor olmalıydı aslında
Yaşı daha onaltıydı, ama kimin umurunda? 
O günden beri ne zaman sıcak ekmek alsam
Bir zehirli lokma olur Bahtiyar
Gelip düğümlenir boğazıma…
Fazla bir şey istememişti ki Noel Baba’ dan
Bir küçücük iş, bir sıcacık aştı beklentisi
Öyle aşk- meşk te yoktu düşlerinde hani
Iskalamıştı O'nu yine ihtiyar, 
Randevuyu bu yıla ertelemişti…
Ömrünce mutlu olsun istemişti ailesi
O yüzden adını Bahtiyar koymuşlardı besbelli
Kalleş trafik kazası alınca sevdiklerini
Bahtı olamadı bir türlü kendisine yar
Yeni yılı göremeden gitti ne yazık
Zavallı Tinerci Bahtiyar…
Çocukken de hiç inanmamıştım o masallara
Ren geyikli kızağıyla
Koca göbeği ve sırtındaki hediye çuvalıyla gelen
Kırmızı yanaklı, bembeyaz sakallı adama
İnanmış gibi yapardım sadece
Kıyamazdım büyükleri gücendirmeye
Onlar inanıyor sanırdım, çocukluk işte… 
Sen yine de üzülme Noel Baba' yla buluşamadın diye
Kurtuldun bu dünyanın gamından kasvetinden
Mutlu yıllar sana Bahtiyar
Ve oradaki tüm sevdiklerine...
Aralık / 2008



Öyle olmadık şeyler yapıyorsun ki bazen,
Kessen bir damla kanım akmıyor,
Kahroluyorum.
Cezalandırmak için seni
Önce gözlerini unutmak istiyorum.
Alıp fırçamı elime, 
Paletimden bir tutam siyah sürüyorum.
Olmuyor bir türlü,
Açınca gözlerini kayboluyor siyahlar,
Bakıyorsun bana; 
Biraz deniz, biraz yosun… 
Sıcacık, güven dolu gülümsüyorsun,
İstesem de unutamıyorum…
İşte o zaman diyorum ki sessizce; 
/Sürgüne gitmek sefam olurdu
gözlerin sürgünüm olsaydı eğer…/
Bir gece yarısı geliyorsun apansız; 
Kucağından taşıyor güller…
Duruyorsun öylece,
Çocuksu ve garip
Gözlerin sevecen, ellerin ateş…
Şaşırıyorum.
Özel bir gün müydü atladığım? 
Der gibi bakıyorum.
Yok, atlayan benim aslında diyorsun.
Ben, dalgın bir adamım biliyorsun.
Yaş günü, evlilik yıldönümü ve diğer günler…
Özenirim anımsamaya,
Yine de unuturum birer birer.
Özel günlerin ne önemi var? 
Sen o kadar özelsin ki, yeter…
Bu iki beyaz gül
Bana verdiğin iki yavrumuz için,
Onlar her şeye değer.
Kırmızıları ise unuttuğum o günlere say Gülüm,
Ömrüm seninle güzel.
Nice mutlu yıllara Gülüm,
Birlikte iyi seneler…
Utanıyorum.
Ama o kadar içten söylüyorsun ki,
İnanıyorum.
O zaman düşüyor gönlümün kaleleri,
Tüm çıkmaz sokaklarım sana çıkıyor.
Ve diyorum ki; 
/ Vursalar üstüme demir kilitler,
Ayak bileklerime de zincirler,
Fark etmez hiç ziyaretçim olmasa bile
Yüreğin zindanım olsaydı eğer… /
İstesem de sana bir türlü kızamıyorum… 
Ağustos 2008



seni anlatmak istiyorum
bendeki seni 
önce sözlerin düşüyor ak kâğıda 
tatlı sözlerin 
kalem nasıl ballanıyor bir bilsen? 
ne kadar uğraşsam da bir türlü
yazmıyor canım, yazmıyor...
sonra gözlerin düşüyor gönlüme 
sımsıcak, sevecen ve güvenli 
kaybolmak istiyorum derinlerinde 
bütün çıkmazlarım 
sana çıkıyor...
bir gülüşle binbir çiçek açar mı? 
gülüşün gönlüme bahar meltemi 
sevdan yüreğimde koca bir düğüm 
çözmeye gücüm 
yetmiyor canım, yetmiyor
Naime ÖZEREN



Öyle korumuştum ki yıllarca
Özenle
Ne bir ses, ne bir nefes
Geçemez sanırdım yanından yöresinden
Ömrümce
Nasıl da araladın kapısını 
İzinsizce…
Bir gün ansızın düşüverdi sevdan
Yüreğime
Bir damla
Bir damla daha…
Derken
Okyanus olup sarıverdin
Delice…
Bilemezsin…
Ellerin ellerime değdiğinde
Nasıl büker boynunu
Avcumdaki kader çizgim
Ve esmer bir hüzün kuşanır
Giderken yüzümde bıraktığın
Göz izlerin…
Yaşanmamış yaşamlarımdan 
Alacaklı olsam da
O günden beri
Tüm geç kalınmışlıkları
Senli anlara bağışladım
Seni sensiz yaşamaya alıştım
Zamansızım
Zaman / sızım…



Eskittim
Sensiz geçen bir günü daha 
Güneşi yıkayıp denizde
Uğurladım erguvan tepelerin ardına 
Sen kokuyor bu deniz, bu hava
Hep o yüzdendir basmaya kıyamayışım
Ayak izlerini saklayan kaldırımlara…
Ah! … 
Seni benden uzaklaştıran zalim zaman
Suçu üzerine almaz hiçbir zaman
Bilsen…
Bu kaçıncı sensizliktir 
Sesinle dolup boşalan
Ve bu kaçıncı duvar
Hep sana doğru koşarken 
Üzerime yıkılan…
Her akşam 
Bir gemi kalkar usulca
Gözlerinin limanından
Süzülür yalnızlığımın sularına
Almaya gelir beni
Güneş gecenin kınından çıkmadan…
****************************************************
DOST KALEMLERE TEŞEKKÜRLERİMLE....
****************************************************
Bu kaçıncı zamandır,uzaklaştıran seni 
Sensizlik eskimemiş, inan bu liman yeni 
Gün doğmadan bir gemi, almaya gelir beni 
Karanlığın kınında,oyalanırken güneş.................İbrahim KURT



Ağlıyorsun öğretmenim.
Gözlerin değil ama için ağlıyor.
Kötü bir haber mi aldın
Canlarım, yavrularım dediğin eski öğrencilerinden? 
Onlar doğan günüm, derdin.
Yurdumun solmayan çiçekleri…
İşlediğim cevher, dokuduğum sabır ve ümidim.
Kırdılar mı ümidini öğretmenim,
O ölesiye sevdiğin,üstüne titrediğin yavruların? 
Saptılar mı iyiden,doğrudan,güzelden? 
Derdin ki onlara:
Özleminiz yakıyor içimi bir bir,
Siz de bana duyurun sesinizi yavrularım; 
Ama demir parmaklıklar ardından değil.
Meclisten,kürsülerden,olimpiyatlardan,uzaydan.
Duyuramadılar mı seslerini sana
Işıklı, mutlu yarınlardan? ...
Tüketme böyle için için kendini öğretmenim.
Bir ağaç elma da bir çürük elma elbette çıkar.
Sen bıraktığında o elma henüz çiçekti.
Aslında kabahat çürüyen elmada değil,
Onu çürüten kurtta…
Beş parmağın beşi bir değil öğretmenim.
İnan, güven bize.Öğrettiğin vatan, bayrak, 
Atatürk,özgürlük sözcüklerini altın harflerle yazdık içimize.
Affetmeyeceğiz kendimizi gölge düşürürsek ümidinize…



Yüreğime ayrılığın acısı çöreklendikçe
Avutmaya çalıştım kendimi:
“Bu ilk ayrılışım değil,, dedim sessizce… 
Daha önce de ayrılmıştım öğrencilerimden
Hem de bir iki üç değil,kaç kez…
Her yeni doğan gün yeni bir umutsa
Her yeni tayin de yeni bir ayrılıktı.
Her ayrılık bir albüm anı,
Geride bırakılan bir avuç dost
Ve bir sınıf dolusu tertemiz minik kalpler.
Büyük bir umutla sarılırdım yenilerine her seferinde
Bu kez mutlaka tamamlarım diye; 
Yeni bir tayin çıkar kanatırdı yaramı eskisi kapanmadan.
Bunları da kaderlerine terk ederdim mezun edemeden.
Yerime gelen elbette alırdı kutsal emanetlerimi
Şüphesiz üzerlerine titrerdi de
Ama ne zaman öğrenirdi? :
Ayşe’nin üvey annesinden çektiklerini,
Ahmet’in simit sattığını,
Ömer’in altını ıslattığını…
Gittiğim yerlerde yeni Elvan’lar,Emin’ler sarardı yaralarımı.
Onlar, benim yarım kalmış öykülerim,
Tablolarım, bitmemiş senfonilerim,
Çıraklık devrimin eserleriydi.
Derken bir gün son eserimi tamamladım.
Bir veda gününün sonunda ayrıldı yollarımız
Dağıldık dört bir yana,
Bir kristal bardağın kırılan parçaları gibi…
Bilet almaya giderken düşündüm derin derin:
“Bunlar eser mi,şaheser mi? 
Çıraklık mı,kalfalık mı,ustalık mı? ,,
Karar veremedim.
Sonra elimdeki biletime baktım da:
“Hayret! ,,Dedim kendikendime,
Acaba yanlış mı aldım? 
Bu seferki gidiş- dönüş değil,sadece GİDİŞ.



Genç adam yürüyordu kumsalda
Gecenin ikinci yarısında,
Dalgaların  köpükleri  çıplak ayaklarında.
Kimsecikler yoktu orada
Bir genç adam,  bir de Yaradan ından başka.
Başını kaldırdı gökyüzüne,
Yıldızlar yoktu nedense.
Hayatı bir film oldu sanki o gece,
Güzel anılar geçti peş peşe, tatlı bir müzik sesiyle.
Yanıp sönen sayısız ışıklar ve ailesi,
Birlikte  geçirdiği  en mutlu günleri.
Seyretti gökyüzünün özel perdesinde.
Ansızın yere baktı, kumsalda ayak izleri…
İzler iki çift; biri kendininki, ya diğeri? 
Diğeri  çok  özel, çok gizemli.
O anda hissetti: bunlar Yaradan ın ayak izleri…
Serin  rüzgarda biraz ürperdi
Yine de seyretmek istedi.
Başı gökyüzünde, anılar resmigeçitte
İzler kumsalda ilerlemekte.
Bir ara zor günleri geldi ekrana.
Müzik bile değişti, bozuldu bir anda
Yüreği sıkıştı o günleri andıkça.
Eğilip yere baktı, kumsaldaki izler tekti.
İnanamadı bir daha bir daha baktı; 
Güzel anılar geçerken izler çift,
Zor günlerin anılarında izler tekti.
Bir sitem yolladı Yaradan ına:
“Güzel günlerimde hep yanımdayken
Zor günlerimde neredeydin sen? ,, 
Yaradan sordu:
“Neden böyle bir karara vardın hemen? ”
Genç cevapladı:
“Güzel günlerin anılarında izler çift iken
Zor günlerimde bak bire düştüler  aniden”
Yaradan güldü:
“Çünkü zor günlerinde seni kucağımda taşıyordum ben…”
                                                                    Naime Özeren



Gün olur takılır deli gönlüm Yunus’un peşine.
Varsam onunla Tapduk Emre’ye
Acep bir nefes istesem verir mi? diye.
Gün olur bir balığın karnında hissederim kendimi
Türlü acılar içinde.
Engin denizlerde Yunus ile.
Gün olur yaralarım kanar, azar da azar.
Sızlar yüreğim gizli bir nedenle.
Dertleşirim o zaman Eyup ile.
Bana ne ateşler su olur, ne odunlar balık.
Ateşler içinde bulurum kendimi bazen.
Nemrut’un yakmak istediği İbrahim ile
Gün olur kör kuyulardayım sanki
Karanlıklarda, derinlerde Yusuf ile,
Bazen  Yakup ile ağlarım Yusuf’um diye. 
Gün olur dolaşırım Kenan ilinde
Çölün sıcağı kavurmaz beni
Deve güderim Veysel Karani ile.
Bazen de giderim Mevlana’nın yanına,
Dururum ayak ucunda.
O’nu dinlerim saygıyla, sessizce.
 İşte ben bu yüzden:
“ Yaradılanı  severim, Yaradan’dan ötürü.”
KİME NE?



Ötelenmiş sevdalara ağlar melekler
Gardiyandır zaman
Rehin tutar onları gizemli mabetlerinde
Bir acem şalı örterim zamanın üzerine
Alırım cebinden altın anahtarını
Yorar beni göçebe sevdam…
Ahşap bir dağ evinde beklerim seni
Sevdadan hüküm giymişim
Yüreğimden zincirli
Hâkim, kırmadan kalemi der ki; 
Müebbede çevirdim cezanı, iyisin hadi…
Kurşuna dizerler çocuk düşlerimi
Bez bebeğimi arar, ağlarım
O zaman anlarım büyümem gerektiğini
Yıldızlar kaybolur birer birer
Dışarıda korkunç bir fırtına
Alabildiğine gök gürler
Ateş sönmeye yüz tutar
Önce korkularımı atarım ocağa
Sonra da hasretimi
Ateş canlanır
Birden kapı aralanır
Geliverirsin apansız
Ellerin buz, yüreğin kor ateş
Kirpiklerimde tatlı bir telaş
Eririm gözlerinde yavaş yavaş
Özlemlerimi sunarım sana yürek dolusu
Yudumladıkça ısınırsın
Tutup ellerini, derim ki; 
Bırakıp gitme beni bir daha, 
Onunla baş başa
Başım dertte bu göçebe sevdamla 
2010 İzmir



. /Teyelli bir yama kadar tutmadı aşkın
İpliği çekilince dağılıverdi
Ya da bir saman aleviydi
Tez tükendi… /
Oysa ne hasretler biriktirmiştim sana
Mahşere müebbet sevdamın zulasında 
Yazık, yokluğunda içimde biriken çavlanlara
Aşkın darası yoktur sevgili
Saf ve net olmalı, atom çekirdeği gibi
Yüreğinin özgül ağırlığınca taşırsın aşkı
Kırar yeni sürgünleri, filizkıran fırtınaları
Zor geçer aşkın hazan mevsimi…
Nasıl her veda, elveda değilse
Her aşk ta ölümsüz değildir, unutma
Aşkı ölümsüz kılanlar ölümsüzdürler aslında…
Tek kanatla uçamaz ki kuşlar özgür olsalar da
Ayrılık bir gün yazgı olmuşsa 
İşte o zaman boşuna mazeret arama
Gitmeyi seçtiysen gideceksin
Her yalan zehirli bir ok olur da
Çıkmaz kalanın yüreğinden yıllarca
İyisi mi sus, 
Söz düşmez artık sana sevdadan yana
Sadece gözlerinle vur beni
Sen uzaklaşmadan 
Akmaz bir damla kanım nasıl olsa…
Şubat 2011



Puslu bir eylül sabahı
Göçmen kuşlar ayrılırken Elazığ’dan,
Birkaç avuç, yürekli kız geldi o şehre
Güz yağmurlarıyla birlikte
Uzak diyarlardan.
İlk defa ayrılıyorlardı yuvadan; 
Biraz yorgun, biraz ürkek, biraz perişan
Üzülmeyeceğini bilselerdi babalarının,
O anda döneceklerdi geriye inan.
Günleri aylara,ayları yıllara eklediler.
Sevdiler, sevildiler, ağladılar, güldüler.
Usta ellerde bir oya gibi işlendiler.
Hamdılar, yandılar, piştiler…
Orada, en iyi bahçıvanlar yetiştiler,
Dünyanın en nadide çiçeklerini yetiştirdiler.
Orada,en titiz kuyumcular yetiştiler; 
Dünyanın en değerli mücevherlerini işlediler.
Orada,dünyanın en iyi nakkaşları yetiştiler; 
Çocukların yüreklerine; vatan, 
Bayrak,özgürlük,Atatürk yazdılar altın harflerle.
Oradan ayrılırken her biri ayrı birer değerdiler.
 Elazığ Kız İlk Öğretmen Okulu’nu 
Üstün başarılarla bitirdiler.
Onlar artık ÖĞRETMEN’diler
O birkaç avuç yürekli kız,
Babaları üzülmesin diye iyi ki geriye dönmediler…



Kurşun adres sormuyor,geliyor dolu dizgin
Azrail danışmıyor,alıyor güzel çirkin.
Bazan bir serseri mayın zehreder hayatı,
Bazan da bir el bombası yok eder tüm umutları.
Roketler, mermiler, havan topları,
Uçuşuyor havada şarapnel parçaları.
Önce korkunç bir patlama,her yer toz duman,ateş,kan
Sonra bedeni saran bir sıcaklık,içten gelen bir acı çığlık.
Ardından kocaman derin bir karanlık.
Gözünü açtığında ya kopan bir kol, ya olmayan bir bacak
Ya da gözlerini açmaya çalışıyorsun, açamıyorsun
Çünkü yok.! Düşünebiliyor musun? GÖZLERİN YOK! 
Bağırıyorsun çılgınca:
Komutanım,BANA GÖZLERİMİ VERİN! 
Kimsede ses yok.Anlıyorsun acı gerçeği,
Sessizce diyorsun:Vatan sağolsun.
Artık istemesen de yarım kalkıyorsun.
Beynin bu duruma alışmaya çalışsa da
Yüreğinle bir türlü kabullenemiyorsun.
Döndüğün zaman ya kaçıp giden bir nişanlı
Ya da bir gün bıkıp gidecek sandığın çocuklarının anası.
Ya anne babanın yüzündeki derin acı? 
Dinmez bir türlü onların yüreğindeki sancı.
Sokakta yürürken bir egsoz patlasa
Mevzi alırsın hemen savaştaymışçasına.
En yakın arkadaşını bırakmışsın cephede,
Veya Şırnak’ta hastanede,morgun soğuk mermerinde.
Ruhunda kopan fırtına anlaşılamaz,
Paylaşılamaz ki ey gazim.
Yalnızlık paylaşılmaz diyor şair.
Zaten paylaşılsa yalnızlık olmaz  ki,
Bu da işte öyle bir şey sanki…
Savaşta babalar oğullarını gömer,
Barışta oğullar babalarını derler,
Babalarınız için döndünüz sizler.
Ruhları şad olsun; o mukaddes şehitler
İyi ki başlarını alıp gittiler.
Acınızı paylaşıyoruz denen gaziler
Unutuldular köşelerinde birer birer,
Kaderlerine terkedildiler
Vatan için bir uzvunu verenlere.
Senede bir günü zorla verdiler.
Bizler sıcak yatağımızda uyurken 
Onlar kimin için döğüştüler? 
Oysa ne minnet, ne şükran
Sadece sevgi ve vefa beklediler.
Onlar bu vatanın yaşayan onuru idiler.
Belki de sordular kendilerine:
“Hatırlanmak için illa şehit mi olmalıydık? ”diye.
Yürek dolusu selam ve sevgi size,
Sağlam kalan ayağı öpülesi gaziler…



giysindeki yamayı gizleyerek dedin ki:
sile sile al ödünç, dolu dolu ver geri, 
sizler benim ödüncüm hepiniz can tanesi 
canımı adamışım, okutacağım sizi..
neler feda etmezdim saçının bir teline 
sermez miydim ömrümü ruhunun gizemine 
dizim kanadığında öperim geçer derdin
bak yüreğim kanıyor, hani öpmedin anne…
çabucak büyümüştüm, sırdaşın olmak için 
dertlerini paylaşıp yaranı sarmak için
bilmezdim, kız çocuklar misafirmiş meğerse
karşılarsın sanmıştım, döndüm ki yoksun anne…
özledim sarılmanı, sözlerini özledim
dolup da boşalmayan gözlerini özledim 
şimdi orda melekler yoldaşındır bilirim
özlemin seller oldu, yürekten taştı anne
yolları bilmiyorum, beni karşıla anne...
Naime  ÖZEREN



sen, ey acemi mimar! 
bir mabet inşa ettin bin bir emekle 
duvarları sırçaydı, 
harcını yoğurmuştun sevgiyle 
sabır örmüştün, gündüz- gece
temeli aşktı, koruyordun özenle
adım duaydı dilinde hece hece 
işlemiştin mihrabına menevişlerle
anahtarı ikimizdeydi sadece 
bu kadar mı eğretiydi? 
yıkıldı ilk depremde…
göze gelir büyük sevdalar diyordum
ya bir gün biterse? ...
asla! diyordun, ölümüne seviyorum 
sürecek dünya döndükçe
kıskanacak Zin ve Mem
adımız yazılacak sevda kitaplarına
ayrılığın gölgesini düşürme yüreğine
her veda, elveda değildir sevgili
fakat biz veda bile etmemiştik ki…
borçlu kalmayı hiç sevmem
bir elveda borcum vardı 
bak, ödüyorum işte…



Ne çok şiir kırıntısı birikmiş içimde
Hepsi senli birer hece
Hepsi ayrı bir bilmece
Çözmeye çalışsam çıkamam içinden 
Dilim içime söyler de 
Kalemim yazamaz bir türlü nedense…
*
Zaman sabrımı dener yokluğunda,
İnadına, gecelerce...
Seni ararım gecenin gizeminde
Binlerce ışık yılı uzak galaksilerde
Düşlerim yasaklıdır 
Uykularım sürgünde…
**
Çölde susuz kalmayan 
Ne bilir vaha özlemini? 
Gerçek aşkla yananlar razıdır
Serapta bir damlaya bile…
Bu şehir, bu kahrolası şehir 
Taşıyamaz ayrılığın yükünü
Alıp başımı gidesim gelir
Kaybolmak dert midir ki? 
Her kayboluşumda 
Kendimi bulmuşsam sende…



Gökler ağlıyordu sanki şehitlere,
Erkenden Nusrat’ la başladım ziyarete,	
Çimenlik Kalesi’nde gezindim adım adım.
Siperleri, tabyaları dolaştım:
Anzak Koyu’nda birden bire
 Edirne’ li Hasan Çavuş çıktı önüme.
Sarıldı ellerime:
“Bizim köyden mi gelirsin? dedi,
Tatlı mıdır yine suyu? 
Başaklar büyür mü diz boyu? 
Yayılır mı birlikte kurt ile kuzu? 
93 yıldan beri varamadım sılaya
Bi şeyler değişti mi, hele bi söyle…”
57. Alay Şehitliği’nde Dimitroyati:
“Kuzum nedir, dedi bu Türk, Rum meselesi,
Kıbrıs’ı, Trakya’ sı, bilmem neresi? 
Neyi paylaşamıyorlar sanki? 
Yatıyoruz işte burada yıllardan beri,
Koyun koyuna, tıpkı bir kardeş gibi…”
Sargı Yerinde rastladım Sucu Ahmet’e,
Trabzonlu’ydu, yaşı ancak değiyordu onyediye,
Bölüğe su getiriyordu, tüfeği taşıyamaz diye.
O hala su taşıyordu oradakilere.
Yakalanmıştı düşmana bir kere,
Ucuz kurtulmuştu parlak zekası ile…
Kilit bahir’de Ezurum’lu İbrahim kesti yolumu,
“Nişanlımdan haber ver, dedi
Gözleri hala yıldız yıldız parlıyor mu? 
Hala bekliyor mu yolumu? 
Yoksa gönlü bana kapalı da 
Başkalarıyla mı dolu? ”
Conk bayırı’ndaydı Maraşlı Ökkeş,
Boğazın sularından derindi hüznü.
Sanki malum olmuştu anasının ölümü:
“Hasta bırakmıştım, dedi garip anamı,
Haber alamadım uzun zamandır.
Gidip bi öpüp koklasam, gelsem geriye
Acep komutanım ne der, yanlış olur mu? ”
Bomba Sırtı’nda Sivas’ lı Aşık Şinasi, 
Elinde sazı, yanıkça sesi:
“Tütmez oldu gayrı baba ocağım,
Yıllar var ki ben sılamdan uzağım,
Bu saçları dört cephede ağarttım,
Kışa döndü gayrı benim baharım.
Harman bitti, hasat bitti gelemem,
Emeğimiz boşa mıdır? bilemem…”
Ankara’ lı Mehmet Anafartalar’da,
Usulca yaklaştı da yanıma,
Eğilip kulağıma, sordu yavaşça:
“Ayşe’ m yüklüydü, dedi ben buraya gelirken,
Acep kız mı, yoksa oğlan mı gelen? 
Sakın yanlış anlama hani; 
Oğlan olsun ister ki gönlüm,
Şu kahpe düşmanlara inat, dirileyim yeniden
Bir Mehmet ölür cephede,
Bin Mehmet doğar gebe gecelerden…”
Beni uğurlamaya gelip sordular hepsi:
“Bu yurt size emanet deyip de geldik,
Kan akıttık, can verdik, mihnetlere katlandık,
Doğru söyle hele dediler, yüzümüze bak! 
Vatan emin ellerde mi, korunuyor mu? 
Bayrağımızı düşürmediniz değil mi göklerden? 
Ezan sesleri geliyor mu minarelerden? 
Ayrıldınız mı yoksa Mustafa Kemal’in izinden? 
Hal ve gidişler nasıl yurdumda? 
Sanayiden, devrimlerden ne haber? 
İnsanlar birbiriyle dalaşıyor mu? 
Daha ileri mi gidiyor millet? 
Yoksa geri geri sürünüyor mu? ”
Boğazıma bir yumruk düğümleniverdi,
Yutkundum hiçbir şey söyleyemeden.
Bilmem, neler okudular yüzümden? 
Gözlerimi kaçırdım soran gözlerinden,
Bir veda öpücüğü gönderdim sadece her birine,
Dualarımla birlikte, KANAYAN YÜREĞİMDEN…
Naime Özeren
21 Mart 2008



Bir düş  gördüm geçenlerde,
Bir ateş topu vardı orta yerde.
Etrafındaki dört er 
Şehit olacaklardı göz göre göre...
Yırtıcı bir aslan kesildi İbrahim
Bir baba şefkati ve çevikliği ile
Aniden attı kendini bombanın üstüne.
Kurtuldu kurtulmasına yara almadan erler 
Ama İbrahim’ im al kanlar içinde.
İbrahim’ in elleri…
İbrahim’ in elleri bilekten kopmuştu anne…
Kan ter içinde uyandım birden
Söyle bana hele; 
Bir şeyleri haber mi verir düşler? 
Bu nasıl bir duygu böyle anne? 
Ne yazık gerçekleşti korkulu düşler
Bitmek bilmedi suskun geceler
Sona erdi acı bekleyişler.
Hastane günleri kaldı geride
Asi gelgitler İbrahim’ in yüreğinde.
Bir kapı zili mi duydum ne? 
İbrahim' im dönmüştü artık evine.
Davranışlarında bir ceylan ürkekliği,
Yüzünde ise huzurlu bir sakinlik,
Buruk bir gülümseme
Bakıyordu öylece gözlerime; 
“Beni böyle kabul eder misin? ” der gibi,
İçimi okumak istercesine…
Sarıldım, vatanım gibi kokuyordu İbrahim,
Yavaşça uzandım olmayan ellerine, 
Öptüm sargılar üzerinden,
Gözyaşlarımı sakladım yüreğime
Sevgiler döküldü gözlerimden yaş yerine:
“Seninle gurur duyuyorum,
Evlatlarını doğurmaktan onur duyuyorum,
Erim, erkeğim, her şeyim,
Bin ömrüm olsaydı yine seninle evlenirdim
Seninle bu yola baş koydum bir kere
Her şeyi adım gibi bile bile,”dercesine.
Okudu gözlerimi; 
“İki el feda etmekten ne çıkar? ” dedi İbrahim
Vatanım için canımı verebilseydim keşke…”
Artık damadın bir GAZİ,
Ben de gazi eşiyim, biliyor musun anne? 
Naime Özeren / Mayıs 08



Gecenin koynunda
Garip bir salkım söğüdüm ben
Hep sana doğru eğilen
Sense bir nehirsin 
Nereye koştuğunu bilmeden
Umarsızca akıp giden
Ne kadar hasretim sesine, serinliğine
Bir bilsen…
Türkünü dinlerim sessizce
Yüreğimde sevdan, dilimde sen
Sesim karışır sesine
Sen nazla salınırken…
Yalnız sana eğilirim sevdiceğim
Alev dudaklarından su içerken
Soluğun dolanır saçlarıma
Kırlangıçlar teğet geçer üstümüzden
Bir garip salkım söğüdüm işte…
Baharımda sen, kışımda sen
Düşlerimde sen, gülüşlerimde sen…



Dil ölüm getirmez sevdiceğim...
Düş bu ya; 
Ölmüşüm kahpe bir akşam vakti
“ Kişiyi nasıl bilirdiniz? “ diye sormamışlar bile
Dağıtıvermişler hemen oracıkta
Mirasımın hepsini…
Havaya savurmuşlar şiirlerimi 
Gözyaşlarımı bir yağmur bulutuna yüklemişler
Güneşe, sımsıcak gülüşlerimi
Hüzünlerimi meltemlere, imbatlara sarmışlar
Hoşgörü ve sabrımı yaşlılara vermişler
Çocuklara, umut dolu yüreğimi
Ve genç sevdalılara da
Canımın çekirdeğindeki ölümsüz sevgimi…
Bir deniz kuşu gelip bağışlamalarımı kapmış
Ne yapacaksa? 
Sokak köpekleri de merhametimi…
Arama, 
Ne düşmanlık ne kin ne nefret
Olsaydı eğer, 
Yakıp gömerdim küllerini
Şimşek, gök gürültüsü ve bora 
Benden değil inan ki…
Kaldırma trençkotunun yakasını
Gizleme gözlüklerin ardına 
Zeytin gözlerini...
Bırak! 
Süzüleyim yanaklarından doya doya
Unuttun mu? 
Ben yağmurdum hani? ...



Sevda nice uzaklıktadır usta? 
Gökteki yıldızlar kadar mı uzak? 
En uzak yıldızların da mı ardında? 
Sevmek ne kadar derindir usta? 
Kaç kulaç, kaç arşın, kaç fersah dersin? 
Kör kuyular misali sığ mıdır yoksa? 
Büyüklüğü neyle ölçülür aşkın? 
Çevresi kadar mı büyüktür sence? 
Yoksa dolanır mı dünyayı birkaç defa? 
Engin derler umut için sahi mi? 
Tel örgü yok mudur sınırlarında? 
Sonsuz mudur yoksa okyanuslarca? ...
Tadı nasıl aşkın anlatsana bana.
Baldan tatlı diyenler de var ama,
Tuzlu mudur? buruk mu, acı mı yoksa? ...
“Aşkın gözü kör diyorlar” bu doğru,
Önünde, ardında dolanıp durdum,
Görmeyip ıskaladı beni her defa…
Fazla cahil kalmışım galiba usta.
Çok sorup başını ağrıttım ama
Ne olur, sakın kusura kalma, 
Umut edebilir miyim diye sormuştum,
Bu saatten sonra çok geç, aldırma.
Ben hiç aşık olmadım da usta…
Naime Özeren
10 Mart 2008



Bir şubat ayazında çıktığım yolculuğa,
Yapayalnız devam ettim yıllar boyunca. 
Düşe kalka öğrendim desteksiz ayakta durmayı.
Güzel havalarda şarkı söylemeyi, ıslık çalmayı,
Yağmurda ıslanmayı…
Seninle değişti güzüm, baharım.
Tuzum, ekmeğim, aşım.
Soluduğum havam, yudumladığım suyum, 
Yol arkadaşım.
Bütün yollar E-5 değil cancağızım,
Yollar dar, yollar uzun, yollar çıkmaz.
Yollar soğuk, yollar karanlık.
Ayağıma çarık oldun, sırtıma aba 
Yorulduğumda asam oldun, dayandım sana.
Kimi zaman taşlar vardı yollarda,
Kimi zaman uçurumlar.
Taşları yuvarlayıp uçurumları aştık
Zorlar bile kolaydı birlikte, buna biz de şaştık.
Yokuştan inerken bir de baktık ki; 
Saçlarda gümüş teller, kucakta güller.
Karlar kapatsa da yollarımızı,
Dikenler kanatsa da kollarımızı,
Değdi doğrusu toplamaya bu eşsiz güller.
Çekilen bunca zahmet onlar içinmiş meğer…
Artık çok yoruldum ömür yol arkadaşım, 
Bak havlu attım.
Senin adımların iri, benimki küçük, yetişemiyorum.
Yollar bitmez ama ömürler biter.
Al, bak biletime yol arkadaşım.
Bak ta söyle bana:
“Bu yolculuk daha nereye kadar birlikte sürer? ”



Cumhuriyet denince nedense
Hep bir kare resim canlanır gözümde:
Bozkırın ortasında, 
Kağnı arabasının üzerinde çocuklar
Ellerinde ay yıldızlı bayrağım
Savaş yorgunu köylüm, vatandaşım
Ak sakallı dedelerim, aydınlık yüzlü analarım, 
Bir pankart taşıyorlar ellerinde:
“ CÜMHURİYETİ BİZ BÖYLE KAZANDIK “
Yazıyor üzerinde…
Nerde o eski coşkular şimdi? 
Davul-zurna, tören ve şenliklerle 
Kutlamalar nerde? 
Kara bulutlar var nicedir gökyüzünde
Alıcı kuşlar nöbette….
*
Nasıl unutursunuz, nasıl? 
“ Ana ” dediğimiz vatan için
Kefensiz yatanları
Çizmeye karşı çarık
Tokluğa karşı açlık 
Cesaretleri azık
Bir tas üzüm hoşafıyla savaşanları
**
Kurumadı… 
Kurumadı henüz kanları…
Sakarya, Çanakkale Boğazı 
Aylarca kan aktı, irin aktı
Soyları tükendi kuşların
Havada barut kokusu 
Karada diz boyu sefalet vardı
Vatan, düşman çizmelerinden
Ne güç kurtarıldı…
***
Gayrı tuz koktu…
Bıçak kından çıktı, kemiği oydu
Hala ne duruyorsunuz? 
Silkinin! ...
Dökülsün üzerinizdeki ölü toprağı
Bilinmeli! 
Sınıra dayanan sabrımızın sonu…
****
Sakın ola, kimse ummasın
Güneşi balçıkla sıvayacağını
Cumhuriyetimizin temelini sarsacağını
Gafiller! ...  bilmezler mi? 
Kökleri çok derinlerde saklı
Emanet, Türk Gençliğine ruhsatlı
Her uzun gecenin mutlak vardır bir sabahı,
Birlikten güç doğar
Şimdi sıkıca kenetlenme zamanı
Genç-ihtiyar, çoluk –çocuk, milletçe
Haykıralım coşkumuzu 
Sesimiz ulaşsın yıldızlara, güneşe aya
Tek vatan, tek bayrak altında
Taşıyalım Cumhuriyetimizi 
Hoşgörü ve sevgiyle
Hak ettiğince,
Işıklı yüz yıllara …
Naime ÖZEREN / 29 Ekim…



BAYRAMI ÇALINAN ÇOCUKLAR “ Güncel ”
Atatürk diyor ki: “Bütün cihan bilmelidir ki artık bu devletin ve bu milletin başında hiçbir kuvvet yoktur, hiçbir makam yoktur. Yalnız bir kuvvet vardır. O da millî egemenliktir. Yalnız bir makam vardır. O da milletin kalbi, vicdanı ve mevcudiyetidir.”
Türk Milletinin gönlünde, onun bağımsızlığının sarsılmaz ifadesi olarak en önemli yer tutan 23 Nisan Ulusal Egemenlik ve Çocuk Bayramı, her yıl yurdumuzda ve yurtdışındaki temsilciliklerimizde, bütün kurumlarımızda, okullarımızda ve her evde çeşitli etkinliklerle kutlanarak millî birliğimizin kenetlenmiş ifadesini temsil etmekteydi.
Büyük önder Atatürk’ün düşüncesinde çocuklar, milletin geleceğidir. Onlara duyduğu sarsılmaz güvenin ve büyük sevginin ifadesi olarak, millî bayramımız olan 23 Nisanlar’ı çocuklara armağan etmiştir. Tarihimizin gurur dolu sayfalarının yeni nesillerce öğrenilmesi ve Türk Devleti’nin devamını emanet edeceğimiz yeni Cumhuriyet bekçilerinin bu bilinçle yetişmesi amacıyla 23 Nisanlar, önemli birer vesiledir. Milletimize ve bütün çocuklara kutlu olsun.
Dünyada kendilerine bayram armağan edilen sadece Türk ulusunun çocuklarıdır. Onu, dünya çocuklarıyla paylaşarak Küresel barışı ve Dünya Barış Çocuklarını çoğaltmaya çalıştık yıllarca. Bu olay belli bir grubu rahatsız etti. Atatürk' ün çocuklarımıza armağan ettiği bayramı gasp ettiler. Bayramlarına el koydular. T.B.M.M. nin kuruluş yıldönümlerinde Çocuklarımızın artık ' 23 NİSAN ULUSAL EGEMENLİK VE ÇOCUK BAYRAMI ' yok. Çünkü artık ulusalcılık yok. Çocuklarımızın bayramlarını çaldılar… 
Öğretmenlik yıllarımda, her 23 Nisan’ da en güzel korolar, rontlar, gösteriler hazırlardık öğrenci, öğretmen ve veli işbirliğiyle. Giysilerin en ekonomik ve kullanışlı olması için gayret sarf ederdik. Günün anlamına uygun şiirler, konuşmalar, yarışmalar eşliğinde kutlanırdı okullarda bayramlar.  İlçelerde ise stadyumda büyük törenler olurdu. Dünya ülkelerinden çocuk grupları gelirdi Türkiye’ ye. Hepsi, tarihin tozlu sayfaları arasına gömüldü. Yazık oldu bu ülkenin çocuklarına, yarınlarına. Zaten ülkemizde çocuklar çocukluklarını yaşayamıyorlar. Yarış atı gibi sınavdan sınava, özel derslerden dershanelere koşarlarken oyuna vakitleri yok. Park mı kaldı oynayacakları, bahçe mi? Ya da nefes alacakları bir avuç gökyüzü mü? ... Bari Eski Cumhuriyet Çocukları içlerindeki çocuğu öldürmesinler. Hiç olmazsa 23 Nisanlarda hep çocuk kalsınlar,...
Aslında biz ilk yanlışı “ sarı öküzü vermekle yaptık… ”  Yani, ilk bayram kutlaması yasaklanınca boyun eğen halk, bunu kabullenen halk, ardından bütün milli bayramların yasaklanacağını bilmeliydi. Karşı devrimcilerin niyetleri bellidir. Benim isyanım onlara değil… Sessizce buna boyu eğen, sonra da vatansever, aydın, devrimci geçinen vatandaşadır. Hala her şey bitmiş değildir. Hala bir şans daha vardır. Ha gayret! Uyanalım artık derin uykumuzdan… Bayramlar gitti, bari egemenliğe sahip çıkalım.



uşşak bir türkü dolanır güvertemde 
tatlı Rumeli esintisiyle
“Aliş’ imin kaşları kare…”
vakti belirsiz bir göç telaşı düşmüş yüreğine
yanık bağrını verip yele
sanırım eşlik eder türküye
dayanıp küpeşteye…
Hint Okyanusu’nda bir deniz kuşudur Savarona
adımı ondan aldım aslında
Türklerin Atası bana talip olunca
onurum sığmadı ummanlara
yıl 1938, aylardan Hazirandı İstanbul’ da
çözümsüz bir hüzün dudaklarının kıvrımında
hummalı bir telaş, koşuşturmaca
ünlü konuklar resepsiyonlarda
ışıklar sönmezdi geceler boyu kamarasında
milletinin derdini taşırdı omuzlarında
ülkesinin kaderini örerdi bilgece bir sabırla
yürürken sarsılırdı yerler
her adımı depremdi, devrimdi oysa
her şey ne de çabuk bitiverdi altı haftada…
söndü ışıklar derin mavi gözlerinde
tükendi derman savaş yorgunu dizlerinde
umudu tükenmedi sadece 
güveni sonsuzdu milletine
ayrılırken sordu yanındakilere:
“bir çocuk oyuncağını nasıl beklerse
bu yatı öyle beklemiştim son günlerimde
içime doğuyor sanki; 
mezarım mı olacak yoksa bu asil tekne? ”
ahh…anıların olmasaydı bende
şeytana uyacaktım nerdeyse
tarayıp demirlerimi
alıp başımı gidecektim fırtınalı bir gecede
bindirecektim kayalara baştankara, sessizce
sen benden apansız gidince…
gövdem gömülürken acınla derinlere
parçalarımı bulacaklardı balıkçılar doğan günle birlikte 
ahh…anıların olmasaydı bende…
ne kadar ihtişamlı olsam da bir tekneyim nihayetinde
tekne deyip de geçmeyin öyle
et parçası değildir elbet 
ama yürek taşırız biz de… 
yokluğun kanayan bir yarayken içimde
kahrım ve isyanım zamansız gidişine
hey koca Türk’üm hele bi söyle; 
özlemin günbegün daha da büyürken bende
yüce Türk Milleti nasıl dayansın onulmaz hasretine? ...



Övmüş de yaratmış seni yaradan
Gözünün rengini ballar kıskanır
Gülünce açılır güller yüzünde
Teninin rengini güller kıskanır…
Cansın sen, canıma can katansın sen
Son baharda düşen son cemremsin sen…
Tatlı dillerine doymam, doyamam
İnan ki bülbüller bile  kıskanır
Yerine kimseyi koymam, koyamam
Yıldızlar ve mehtap, güneş kıskanır…
Cansın sen, canıma can katansın sen
Son baharda düşen son cemremsin sen…
Soyun huri midir ey güzel peri
Seni beklemişim ezelden beri
Kimsin sen ey ahu, yoksa melek mi? 
Huyunu suyunu eller kıskanır…
Cansın sen, canıma can katansın sen
Son baharda düşen son cemremsin sen…



Ülkemin çileli kadınları geçer gönlümden
Saçının her bir teline 
Bir ayrı sevda türküsü söylenesi
Bazen Elif olurlar incecikten kar yağarken
Dökülmüş alnına siyah perçemleri 
Sürmelidir ceren gözleri
Çatlamıştır burçak yolan o kınalı elleri
Günbatımında tarladan dönerler 
Suya inen söğüt dalı misali
Ya da fabrikadan çıkmıştır akşam vakti 
Koşar yeni doğmuş bebesine
Ak göğsünde düğümlenir sütleri
Kerem ile Aslı’nın sevdaları 
Yıldızlar kadar uzaktır onlara
Acımasız töreler doymaz canlara
Duvakla çıkarlar baba evinden
Geri dönebilirler ancak tabutla…
Bazen Serenay’ dır adları, bazen  de Seyra
Kimi zaman Berfin’ dirler Dicle kıyısında
Doğu Karadeniz’ in bir balıkçı kasabasında
Tanura’ dır ya da
Iraz’ dır Çukurova’da
Kim bilir? Belki de Ramize’ dir Trakya’ da
Adları, dilleri ne fark eder ki? 
Kim olursa olsunlar, özünde kadındır hepsi 
O kadınlar ki bir tutam sevgidir suları, ekmekleri
Onlar, ülkemin kadınları
Her biri helal süt emmiş,
Her biri ölesiye sevilesi…
Naime ÖZEREN  /  2010
Şiirde geçen kadın isimleri, kökenleri ve anlamları…
Serenay: “ Çerkezce”  Yükselen çiçek, ulaşılmaz, erişilmez çiçek
Seyra: “ Gürcüce ”  Rastlantı
Berfin: “ Kürtçe”      Kar tanesi, kar gibi temiz ve beyaz
Tanura: “ Lazca”       Gün doğumu
Iraz: “ Türkçe”      Açmaya yüz tutmuş çiçek / Korkusuz Anadolu kadını
Ramize: “Arapça”       Akıllı, zeki



Bebeğim, seni dünyaya getirirken,
Çok acılar çektim,
Dünyaya açtığında gözlerini,
Duyduğumda çığlık atan sesini
Bütün endişelerim acılarım,
Yok olup gitti.
Sen ne güzeldin,
Ne tatlıydın sen bebeğim...
Her şeye değdi  çektiklerim.
Seni incitmekten korktum,
Kırılacak gibiydin ince ve narin,
Dayanamadım aldım kucağıma,
Sen ne güzeldin,
Ne tatlıydın sen bebeğim...
Kollarımla sardım seni,
Yüzümü yüzüne sürdüm,
Kadife gibi prüzsüzdü cildin.
Öptüm,öptüm gerdanından  sıcacıktın,
Sen ne güzeldin,
Ne tatlıydın sen bebeğim...
Kokladım içime çektim,
Gül kokuyordu tenin.
Aradan çok seneler geçti
Sen büyüdün artık.
Seni her öptüğümde  bebeğim,
Hala gül kokuyor tenin,
Sen ne güzelsin,
Ne tatlısın  sen  meleğim...



Dereler nehirleri besler, 
Nehirler denizleri
Deniz de ne ki? 
Ben okyanusları severim.
Derin ve gizemli
Aldı mı girdabına, sürüklemeli
Yar koynuna girer gibi…
Sevmem öyle rüzgârı, fırtınayı
Eser deli deli
Oldu mu kasırga, bora olmalı
Sarıp sarmalamalı sımsıkı
Yârin kolları gibi
Eserken sevda türküleri söylemeli…
Yüksek dağların karı çok,
Büyük ateşlerin dumanı büyük olur
Olsun, ne fark eder ki? 
Ben, gerçek aşkları severim
Kerem ile Aslı, Zin ve Mem gibi
Seveceksen öyle sev işte
Yalancı sevdalar kahreder beni
İnsan sevdi mi, adam gibi
Ve ölesiye sevmeli…
ŞİİR DOSTLARIMIN YÜREKLERİNDEN DAMLALAR:
Teşekkürlerimle...
Kamaştı göz fenerim laleler arkasında 
Bir fincan bade doldur içeyim gül tasında 
Köşk eyledim gönlümü otur gel ortasında 
''''''Uzaktasın nazlı yar uzat elin tutayım 
''''''Bülbül olup her seher pencerende öteyim……....Zikrettin Karaca
İnsan sevdi mi, 'Bir Adam Boyu' sevmeli..
İçinden geldiği gibi... 
Sarmalı, kuşatmalı sevdiğini.. 
Yağmur değil 'dolu' gibi, dolu dolu sevmeli.. 
Dere gibi değil, 'coşkun akan ırmak' gibi... 
Dalga dalga deniz gibi...
'Çıtkırıldım sevdalar' değil 
Dil ucu değil... Anladım ki 
Bütün benliği ile, 'damar damar' sevdalar.. 
İçten,  endişesiz, samimi,
Ne diyebilirim ki? ..............................…....................Zeybek Hoca
Ne sevilecek kadın gibi kadın kaldı günümüzde 
Ne adam gibi adam 
Herkes bir hayali arar 
Buldum sanıp koklar buram buram ……….............Turgut Uzdu
Nasıl da en görülmemiş modellerinden seçeriz 
Altın sırmalı esvapların en ihtişamlılarından aşklarımıza...
Oysa güneş soldurur, zaman söker buruşturur...
Olacaksa böyle olsun deriz...Ölesiye...Doyumsuz...
Ölüm vakti artık başı yere düşmüş umutsuzzz............Meral Demir..



,DAMLA DAMLA
“ Sürahi olmaktansa, bardak ol ” der Mevlana
Oysa ben ne sürahi
Ne bardak olma derdindeyim
Sadece bir yudum su olsam derim:
Bir zamanlar 
Dertli türküler, yanık ağıtlar mırıldanan
Suyu çekilmiş eski değirmene
Umut olmaya,  yaşam vermeye…
Öğütsün buğdayları 
Şen türküler eşliğinde
Bir parça kuru mısır ekmeğinin
Nasıl şölene dönüştüğünü gördün mü hiç? 
Fındık bahçesindeki küçük çobanın 
Zayıf, minicik ellerinde
Bir tas su olsam derim 
Katık etse ekmeğine
Umutlarını doldurmuş delik ceplerine
Katar katar okul hayalleri geçer
Uyku akan gözlerinden…
Çavlanlar dökülür yürek dağımdan
Yurdumun suya hasret kurak bölgelerine
Ekinler adam boyu
Meyve ağaçlarının dalları yerde…
Bir sevdalı bulut döner başımda
Sen düşersin aklıma
Bir yanım uçurumdur
Diğer yanım kıyısız bir deniz
Yaz olursun
Pırıl pırıl, sımsıcak
Deli dolu bir ırmaktır ömrüm
Akmakta 
Hep sana sana
Sunsam derim, 
Damla damla
Yarin çatlamış dudaklarına…
Naime ÖZEREN /  Kasım 2013



Yaşamı eledim
Süzdüm en ince eleklerde
Yoğun bir tortu
Bağdaş kurdu kabın dibinde
Rengi boz bulanıktı
Tadı kekremsi
Çok acılar damıtmıştı besbelli
Yıllar içinde…
. /  Nasıl düştün çorak bozkırıma? 
Tuana gibi… 
Birdenbire…  /
Boy verir artık taptaze bir filiz
Canımın çekirdeğinde
Her nefeste dillenir 
Sen...
Sen diye…
Yemyeşil bir ormandır gözlerin
Tutuşur buluşunca yüreğimle
İyisi mi sen hep düşlerimde kal
Görmeye doyamadığım
Uyanmaya kıyamadığım
Eflatun düşlerimde…
Bana büyük sevdalardan bahsetme
Kimileri ateştir sevene
Yakar kavurur
Kül olur saniyede
Ateşi geçmeli bir kalemde…
Kimileri topraktır
Yağmurdur bereketlice
Varsın devam etsin sana olan sevdam
Toprak
Nasıl yağmura hasretse…
İnan suç bende değil sevgili
Şu deniz kuşları var ya…
Kıskanırlar sevgimi
Yutarlar senli hecelerimi
Gündüz gece…
Gizli mabedi ol çocukluğumun
Sığınayım dar vakitlerimde
Ya da
Sırları dökülmüş aynam ol
Açayım sırlarımı sana
Kulak asma boş kehanetlere...
10 Temmuz 2014



Özne, sevgiliyse şiirde
Günebakan çiçeği olur dizeler
Yönelir sevgiliye
Vatan, 
Bir avuç toprak mıdır sadece? 
Nilüferler suyu,
Bulutlar gökyüzünü vatan bellemiş
Yatağında akar da
Denize âşıktır dere
Kimse bilmese de
O yüzden coşar delice...
Vatansız dizeler vururlar beni
Sevgilinin yüreğiyse vatandır sevgiye…
Hadi aç yüreğini sevgili
Bak geldim işte
Şimdi sar sarabildiğince
Aşkın efsunlu gizemiyle…
Ocak 2011



Beni duyuyor musunuz yavrularım? 
Yılların özlemiyle sesleniyorum size.
Şu anda sizler kimbilir nerede, nasıl ve kimlerle? 
Ne de çabuk geçiyor seneler.
Sanki dün gibi anımsıyorum; 
Annelerinizin elinde okula gelişiniz,
Bana ürkek ürkek bakışınız,
Sonra da güvenle inanışınız.
Bırak kalem tutmayı, okumayı yazmayı,
Burnunuzu silmeyi,pantolonunuzu iliklemeyi bile 
Bu yuvada öğrenmiştiniz.
Yine burada ayırmıştınız 
İyiyi,doğruyu,güzeli diğerlerinden.
Boğazıma dizilirdi lokmalar bazan; 
Acaba hepsi de yeterince doyuyor mu? 
Örtük mü sırtları? ...
Ben böyle düşünürken uykularim kaçardı.
Saksımdaki çiçek, bahçemdeki fidan büyüdü,
Sizler de öyle,
Ama bilgi pınarlarından sular içerek.
Derken beş yıl bitiverdi çabucak,
Kanatlandı benim yavru kuşlarım.
Bir bir uçtular yuvadan,
Yeni yavrular geldi uçmayı bilmeyen,
Ve ben yine başladım A-B-C den.
Özleminiz yakıyor içimi bir bir.
Siz de bana duyurun sesinizi yavrularım
Ama demir parmaklıklar ardından değil.
Meclisten, kürsülerden,ringlerden, minderlerden,
Duyurun olimpiyatlardan,uzaydan, aydan.



Bir türkü vardı hani; 
”Gam için mi doğurdun garip anam sen beni? ”
Dilime dolandı da sabahtan, sen düştün gönlüme
Doğuştan talihsiz bebeğim, sessiz meleğim.
Aynı karında yattığım, aynı kanı taşıdığım
Canım kardeşim Ali’m.
Ben senin hem ablan, hem annenim.
Doğruluk, dürüstlük, sadakat sende.
İyilik, güzellik var özünde.
Dünyayı verseler yoktur gözünde,
Gözünün bebeği söndü bir tanem.
Neylersin kader bu, bozamazsın ki,
Alın yazını silemezsin ki,
Yazan böyle yazmış şikâyet kime? 
Yarın ne olacak bilemezsin ki…
Hırçın akan suydun çocukluğunda,
Anam, nasırlı ellerle yoğurdu bizi.
Babam keser burnuyla okuttu bizi.
Yoklukla okudun,yoktan varoldun.
Seni tamamlayan eşsiz bir eş buldun,
Dünyan değişti,bahtiyar oldun.
İki güzel yavrun dünyaya bedel,
Dönüş yok, ömrünü etme heder.
Sen O’na aşıktın, O sana destek.
Olmadı asla fikirlerine köstek.
Seni çok sevdi delice, ölenedek,
Sen şimdi yetim kaldın bebeğim.



Kuşlar..Ahh..kuşlar, küstüm size 
Konmayın bundan sonra pencereme 
Yıllardır bakıp gözlerime 
Yürüyemeyeceğimi bile bile
Yalan söylediniz bana, niye? ... 
O saf çocuk değilim artık, 
Büyüdüm hüzünlerimle 
İnanmıyorum oyalayan sözlerinize 
Bir kız geçerdi her gün kapımızın önünden 
Yasemin kokardı sokak, her geçişinde 
Adı Bahar mıydı ne? 
Saçları örgülüydü, başı önünde 
Bilirim, anımsamaz beni 
Bir kez bile bakmamıştı ki yüzüme
Hep ben bakardım
İçin için yanardım 
Neylersin gönül bu, tanır mı engel? 
Engel sadece bedenimde 
Söz geçiremedim bir türlü sevdalı yüreğime 
Sevdim işte 
En çok onun için istemiştim yürümeyi belki de... 
Söyle dostlarına lütfen anne: 
Acıyan gözlerle bakmasınlar sana / bana öyle 
Hiç ister miydim en güzel yıllarını sürüklemek 
Sandalyemin tekerleklerinde? 
Sormadılar ki alırken bacaklarımı 
Seçme şansım yoktu 
Hayat, bahaneydi aslında bana, bahane
Bilmez miyim? 
Bir avuç can kırığıdır artık yüreğin
Engelimle, yaşamını engelledim
Özür dilerim, çok özür dilerim anne…
03 Aralık 2010



Evde büyük bir telaş vardı,
Üç gün sonra bayramdı.
Börekler açıldı, sarmalar sarıldı,
Hazırlıklar hemen hemen tamamdı.
Elbisemin kumaşı keten ve desenli,
Üzerinde yelkenli resimleri,
Büzgülüydü kısacık eteği,
Bayram yaza geliyordu besbelli.
Eksik olan tek şey ayakkabılar.
Bu kargaşada ya unuturlarsa? 
Denizciydi halamın oğlu, binbaşı.
Sabah işe giderken halam hatırlattı.
Fethi, akşam işten dönerken
Ayakkabı getir çocuğa Kadıköy’den.
Kızamıktan daha yeni kalktı,
Tam iyileşemedi, gezemeyiz pazar-çarşı.
Bir kâğıda çizildi ayağın şekli,
Bu işin garantisi demekti.
İple çektim akşamı, ayakkabılar geldi.
O da ne? Ayakkabılar iki,
Kırmızısı rugan ve atkılı,
Burnu açık ve kremdi öteki.
Seç hadi dediler bunlardan birini.
Seçemedim, ikisi de birbirinden güzeldi.
Halam dedi ki usulca; 
Yatarken nasılsa beğendiğini alır koynuna, 
Seçimini anlarsın şimdi sorma boşuna.
Uyku vaktim gelince alıp iki çifti de
Uyudum büyük bir keyifle.
Uyandığımda, ağabeyim çoktan gitmişti işe.
Akşam işten dönünce atlayıp kucağına; 
Hani dedim götürecektin birini? 
Unuttun mu yoksa geri götürmeyi? 
Kıyamadım, dedi beğenmiştin ikisini de.
Ne yani, bana mı kaldı dedim şimdi bunlar? 
Okşayarak başımı dedi elbette; 
Bu bayram gezersin biriyle,
Kurbanda giyersin ötekini de…
Veda vakti gelince, sanıyorum sadece
Bayramlık ayakkabıları götürebildi öteye.			



Bu gece 
Ay saklanmış bulutların ardına
Belli
Bir kabahati var yine...
Uzanıp 
Yıldızlara dokunurdum penceremden
Az inat etsem...
Hayret
Hiç biri yok görünürlerde
Nereye kaybolmuşlar hep birlikte
Anladım... 
Onları da suç ortağı etmiş kendine...
Ey yüreklerimize
Sevda tohumları eken Tanrım...
Eğer sevmek günahsa
Razıyım cezamı çekmeye
Olursa olsun 
Atın ölümü arpadan 
Hakim kalemi kırmadan
Saklanayım bir yerlere
Hadi 
Çabuk...
Bağla gözlerini
Başlasın körebe...
Çiçeğe dursun erikler
Açsın leylaklar güller
Gelsin bahar 
Ara, bul beni
Sen de benim suç ortağım ol yar...



“Yıldızları topladım gözbebeklerinden
Saçlarının her bir teli ipekten
Öksüz bir çocuğum senden ayrıyken.
Sensiz geçen günlerimi yok saydım
O yüzden bak büyümedim meleğim
Günleri say, yakında döneceğim.”
Bilmem kaçıncı kez okurken
Düşürdü titreyen ellerinden.
Yazıldığı kağıt artık sararmış
Dizeler gözyaşlarıyla yıkanmış
Bu nedenle birbirine karışmış
Kutsal bir belge gibi eğilip 
Koklayarak aldı düştüğü yerden
Sakladı özenle yine Gülçehre…
Kuş sesleri geliyordu arka bahçeden,
Mevsim bahar mıydı ne? 
Oysa yüreğinde zemheri ayazı
Yıllardır dindiremediği bir sızı.
Eğer mevsim baharsa
Neydi bu zamansız yaprak dökümünün hızı? 
Ah anladım; onlar, umut ağacının yaprakları…
Konsolun üzerinde eski, el oyma bir ayna
Hırsla dağıttı saçlarını, baktı aynaya
Taradı bilinçsizce belki bin defa
İpek miydi her bir teli hala? 
Gözlerindeki yıldızlar sönmüştü oysa 
Yüreğine kırağılar yağmıştı
Artık her mevsim hazandı...
Loş odasında bir çeyiz sandığı
Yıllardır kapalıydı kapağı.
Uzandı açmaya, eli geri gitti; 
Bir nişan yüzüğü, bir mendil, birkaç dantel,
Hapsetmişti gelinliğini ve gençliğini
Sırlarıyla birlikte sandığına Gülçehre…
Ne kısmetler çıkmıştı da 
Bakmamıştı hiçbirine göz ucu ile.
Salondaki CD çalardan 
Madama Butterfly sesleniyordu
Kendininkine benzeyen kaderiyle.
Yurt dışına görevli giden nişanlı
Evlenip dönmüştü Alman Erika ile
Niyet etti etmesine de
Harakiri yapamadı bir türlü Gülçehre
Günahtır diye…

Küçük bir evleri olacaktı bahçe içinde,
İki çocuk isterlerdi; biri kız, biri oğlan
Eğer Yaradan verirse hediye.
Oysa ne diller dökmüştü
Giderken vefasız nişanlı; 
“Sensiz nasıl geçer o uzun geceler? 
Sensiz yaşamak bana ölümden beter”
Daha neler neler…
Yalanmış demek ki bütün yeminler
Tutulmazsa neye yarar vaatler? 
Gözlerinden güz yağmurları düşerken yere
Aldığı son mektubun sıcaklığı yüreğinde
Anlayamadı bir türlü, sordu Gülçehre:
“Nişan yüzüğün bile duruyor bende,
Ahde vefa bu mudur? 
Bu mudur sence? ...”
Mayıs 2008
Not:Şiirim, değerli meslekdaşım İbrahim Şahin tarafından seslendirilmiştir.
Kendisine içten teşekkürlerimi sunarım.
İlgili link:http://www.imeem.com/people/uqj7XWy/music/QjtfXlNV/naime2mp3/



Çanakkale’ m mahşerdi, kandı, baruttu, 
düşman çoktu, silahlar ateş kustu, ağu kustu, 
tıbbiyeliydim, yaşım 19 du
zulüm tezgahlarında ölüm pusu kurdu
başım Kanlısırt’ ta kaldı
bedenin Şarapnel vadisi’ne uçtu 
kefenim yok, mezarım yok benim.
Çanakkale’ de yatan adsız bir şehidim 
kanla yazılan bu destanda sadece bir küçük harfim
ey, çarığının sırımına kurban olduğum milletim,
uğruna bir değil, bin ömür yetmeyenim
dadaşım, gakkoşum, efelerim, seymenim,
lazıyla, kürdüyle, çerkeziyle, gürcüsüyle, türküyle
müslümanı, hristiyanı, musevisi, sünnisi, alevisiyle
anamsın, bacımsın, soyum sopum, gardaşım...
yüreğimde kanım, bedenimde canım...
öyle bir türküsün ki, söylemeye doyamadığım
sen ey çocuk, ey genç, ey vatandaş! 
daya kulağını toprağa, dinle biraz
bak, biz şehitlerde nasıl canhıraş bir telaş 
silkin artık, ne bu hal? 
uyan asırlık gaflet uykundan
hani sana emanetti 
kanlarımızla suladığımız bu aziz vatan? …
dön hele, dön de bir bak; 
nasıl parçalamaya çalışıyorlar içten dıştan
gör artık gör, kan ağlıyor dört bir yan
hadi durma, durma toparlan
bir kez daha aynı acıları yaşamasın anan, baban
gafiller bilmiyorlar, vatan tehlikede olunca
nasıl panter kesilir Türk gençliği
nasıl şahlanır damarlarındaki asil kan…
“gök mavi başak sarışın
adı ne güzel barışın
fakat on savaşa değer ey yurt 
senin bir karış toprağın…”
isterse yarılsın yer, ya da delinsin gökler,
tanrı şahidim olsun, seve seve verirdim
bir değil bin canım olsaydı eğer…
Mart 2012



Burası, Urla’ ya bağlı bir balıkçı köyü. Sessiz, sakin bir yer. Henüz okullar kapanmadığı için evler yeterince dolu değil. Bizim gibi “ununu elemiş, eleğini duvara asmış” kafa dinlemek isteyen birkaç yazlıkçı ve  bir kaç aile de yerli var. Koyun, denizi ve balığı eşsiz.
Bu sabah erken kalktık. Balkonlar yıkandı, bahçeler ve yol sulandı, kahvaltıdan önce Atatürk’ lü bayrağımız kapıya asıldı. Tam o sırada uzaktan duyduğum onuncu yıl marşıyla heyecanlandım. Akkum sakinleri geleneksel milli bayram kutlaması için sahilde toplanmıştı. Durur muyum? ... Hemen katıldım bu coşkun gruba.  Biri, engelli arabasına hastasını koymuş çıkmış yola. Bir genç hanım bebek arabasına atmış altı aylık bebeğini, korteje katılmış. Çelenk taşıyan gencin birinin Türk değil de, sitemizde yaşayan bir Alman olduğunu görmez miyim? Giymiş kırmızı tişörtü. Besbelli bayrak niyetine… Ağlamamak için kendimi zor tuttum. Bu tabloya bakınca binlerce soru hücum etti zihnime, birilerine sormak için. Sadece yutkundum, yutkundum.
Limandaki Atatürk büstümüze onuncu yıl marşı eşliğinde yürüdük. Çelengimizi sunduk. Ardından saygı duruşu ve İstiklal Marşı. Ses düzeneği harikaydı. Sunucu iyi hazırlanmıştı. Günün anlam ve önemini anlatan bir konuşmayı asker emeklisi bir ağabeyimiz yaptı. Bu Vatan kimin şiiriyle sözlerini bitirdi. Ana sınıfından bir minik, şiir okudu. Sonra mikrofonu bana uzattılar. Bir emekli öğretmen olarak bu davetten onur duydum. Bu seferki farklı bir kutlamaydı. Belki katılımcılar da birbirlerinden çok farklıydılar. Fakat tek ortak yanları vardı. Vatanı sevmek…
Ve onlara şöyle seslendim:
Şair diyor ki: “ O güzel insanlar, güzel atlara binip gitmişler ” 
Gördüm ki gidenler sadece atlar. Hala o güzel insanlardan bazıları aramızda. İyi ki varsınız…
Bu gün size Atamızdan bir mektup getirdim:
ATADAN MEKTUP VAR
Beni dilemiştin çocuk 
Geldim işte… 
Öyle garip garip bakma yüzüme 
Sarı saçlarım kalmadı artık 
Söndü mavi gözlerimin feri de 
Beni tanımak için çocuk 
Yüreğime dokun sadece 
Dokun da gör; 
Gör ki nasıl alev alev yanıyor 
Vatanım dedikçe… 
Yükün çok ağır çocuk 
Yemin et 
Bıraktığım emanetleri koruyup gözetmeye 
Aç ta bak ellerine 
Vatan bir elindedir, bayrak diğerinde 
Birleştir avuçlarını 
Koy şimdi kalbinin üzerine 
Ve dinle: 
Nasıl da coşkuyla çarpıyor, delice 
Sakın unutma! 
Yolunda ışıklar bir bir sönse de 
İlkelerim yol gösterecek geleceğine 
Güçlü ol çocuk, 
Sabaha erer mutlak en karanlık geceler bile 
Sen yeter ki 
İçindeki Cumhuriyet ışığını söndürme 
Ruhumun dinlenmesi senin elinde...
Naime ÖZEREN
Karanlığın en keskin olduğu an, tan yerinin ağarmasına en yakın andır…19 Mayıs Atatürk’ ü anma ve Gençlik ve Spor Bayramınızı coşkuyla, sevgim ve saygımla kutluyorum Değerli Dostlarım.



Beline yetişemezdim o zamanlar öğretmenim,
Ellerim kaybolurdu kocaman avuçlarında.
Sayıları öğretirken çizdiğin tavşancıklar
Hala taptaze anılarımda…
Gitmedi kulağımdan güzel öğütlerin.
Sevgi dolu, şefkat doluydu gözlerin.
Kucaklardı minicik ömrümü,
Kölesiydim “yavrum,, diyen dillerin.
Öyle işlemişsin ki içime,
Doldurmuşsun tüm benliğimi.
Bunca mesleğin içinden
Bak,ben de seçtim öğretmenliği.
Bazen içimden haykırmak geliyor:
“Zaman! Ne olur geri ver ilkokul yıllarımı,,
O yüce insanın elini öpüp,
Bu kez daha iyi kullanacağım o anları.



uçurtmamın ipini kesti
hoyrat eller
süzülüp kayboldu göklerde 
pabuç bırakmam  kuru gürültülere 
bozmam  yeminimi gökler delinse
oysa 
örselenmiş çocukluğum 
ötelenmiş yıllarım 
sevdalarım, umutlarım asılıydı 
kuyruğundaki süslerde
bilirim, bir gün yorulup düşecek 
olmadık bir yere 
ya apansız senin denizine iniverirse 
tanır mısın onu boyun büküşünden 
mahzun gülüşünden 
kurtarır mısın sulara gömülmeden 
saklar mısın emanetlerimi emin bir yerde 
hani demem o ki cannn 
uçurtmalar yüzme bilmez de…



Canının çekirdeği kaybolduğu an
Sanki yüreğinden bir parça kopar
İçinde kırk tane mum yanar inan 
Her sabah birisi söner mumların
Mumlar erirlerken tükenirsin can…
Tükenirsin can...
Sonuncu sönecek diye bekleme
Gizli gizli yanar mahşere kadar
Yara, kabuk tutmuş görünse bile
İçin için kanar dokunduğun an
Dayanabilmek zor, öyle zor ki can…
Öyle zor ki can...
Kayıplar gitgide fazlalaştıkça
Hasretler de sanki bir hançer olur
Sönmeyen mumlar sa yanardağ olur
Lavları eritir yüreğini de
Tutuşup kül olur tükenirsin can 
Tükenirsin can..

Naime Özeren / Mayıs 2008
BİR DOST KALEMDEN:
'İçin için kanar dokunduğun zaman 
Dayanabilmek çok zor, öyle zor ki can... 
Öyle zor ki can...' 
Bir ağıt okudum, yazan 
Sayın Naime Özeren 
Gözüme mürekkep kaçtığı an 
Acı mı acı yürek kanatan 
Matemli bir yürekten 
Acılı bir kalemden 
Sözcükler dökülür gözlerimden 
Acıdan ve mürekkepten 
Yazan Naime Özeren 
'Canının çekirdeği kaybolduğu an 
Tutuşup kül olursun tükenirsin can 
Tükenirsin can....' 
Ağıtını okuduğum an 
Yürek sustu söz tükendi can 
Söz tükendi can... 
Cumali Cumalioğlu 
Teşekkürler Cumali Can.



Bir yanda süslü tasmaları,
Saçlarında türlü tokaları,
Avrupa’dan gelir mamaları
Sahiplerinin öz evlatları! ...
Her ay kuaföre götürülürler,
Özeldir manikür, pedikür salonları.
Onlar analarının şanslıları.
Elbise bile giyerler kışları,
Arz-ı endam ederler gururla 
Bir patisi yağda, diğeri baldadır,
Lüks balkonların kraliçe ve kralları…
Diğer yanda zavallı sokak köpekleri:
O ıslak burunları ve patileri,
Yağmurdan ıslanmış tüyleri,
Açlıktan sırtına yapışmış mideleri.
Ya “beni sev ne olur” diyen gözleri? ...
Üvey evlat yazılmış kaderleri.
Üşür müsünüz geceleri? 
Yıldızlar ısıtmaz mı sizi? 
Korkmaz mısınız sokaklarda? 
Aşık mı oldunuz yoksa? 
Gecelerin sevimli bekçileri.
Kırdım mı kalbinizi öyle dediğim için,
Adınızı ben koymadım, yemin.
Sizi çoook seviyorum
Sevgili sokak köpekleri…



Ahşap, ağır kapı
Gıcırtıyla aralandı
Sesinde gizli bir ağıt vardı
Bir gölge süzüldü geceye
Ve kapı ağlamaklı, 
Kapandı
Adamın karanlıkta yankılandı
Söylenmeyen sözleri
Islak kaldırımlarda ses bıraktı
Uzaklaşan ayak izleri…
Genç kız
Sanki taze söğüt dalıydı
Yaşlar dondu göz pınarlarında
Akmadı 
İtiraz hakkı saklıydı
Kullanmadı
Titreyen dudaklarından
Birkaç sözcük döküldü sadece
Paramparça oldu her biri
Üşüyen gecede:
. / Sevda düğümlerini 
Ardı ardına perçinledin
Buraya kadar mıydı 
Sadakat yeminlerin? 
Hangi denizin tuzu 
Çürüttü palamarlarını da
Parçalandın, tükendin…
O halde neden? ...
Neden böylesine bağlanmama 
İzin verdin? /.
Sonra
Parkta unutulmuş bir çocuk gibi
Bırakıp gittin
Bir sarmaşıktım
Sevginle beslenen
Mutlu ol! 
Bak ben de bittim…
Naime ÖZEREN / 20013



Hani bazen yapayalnızdır ya insan
Kalabalıklar içinde
Suyu çekilmiş değirmendir yaşam o an
Can, incir çekirdeğinde
Karanlıktan korkardım çocukken
Gök gürültüsünden de
Hâlâ ürkütür beni yüksek ses
Korkularım gömülmüş bir kez içime
Çıkarıp atmak değil ki elimde
İşte öyle bir gecede seçtim seni
Onca yıldızın içinden, gökyüzünde
İstedim ki Zühre yıldızım ol
Yol göster bana
Ya da yolum ol, yoldaşım ol
Kovalım hüzünleri birlikte
Çıplak ayaklarıma çarparken dalgalar
Koydaki iğde ağacının dibinde 
Ne çok dertleştim seninle, gecelerce
Sandım ki bütün yıldızlar kayar da
Sadece Zühre Yıldızı kalır yerinde
Pırıl pırıl göz kırpar bilgece, sevgiyle
Geç fark ettim sevgili
Meğer ne kadar asılsızmış sanrılar
O da kayıp gidermiş sessizce…
DOST KALEMLERDEN:   " Teşekkürlerimle "
Güzellikler de güzeli, o güzeller de güzelim gördüm. 
O can-ı ten değil, 
O canandaki ruhda sevdayı buldum. 
Sen ki karanlıkta Zühre yıldızı gibi ufkuma doğdun 
Sevgi içinde sevdayı, 
Sevda içinde ummana daldım........................................Bilal ÖZCAN
Geçmişimi izlediğimden midir ne? 
Geleceğimdeki hiç bir şeyin önemine varamıyorum... 
Ve arkamdan uzanan merdivenlerden inerken 
Önümdeki tüm basamaklar ateşle sarılmışçasına...
Çıkmaya cesaretim yok şimdi... 
Gerçi zirveden farkı ne ki düştüğüm çukurun...............Hazan ARMES
Yanlış olan neki? 
Sadece sevdin 
Olması gereken 
yaşanması gereken 
ve çekilecekse eğer 
Acısıda gereken 
En önemlisi dost 
Bıraktığı tat 
alınması gereken 
Her yön aynıdır aslında 
Dünya coğrafyasında 
Gidilmesi gereken...........................................................Hamza GÖRGÜLÜ
Ay ve güneş nöbet değişimin deyken 
Bazen kararır ya gökyüzü, ya da geç
Siyah urbasını giyer de hoş geldin 
Demesini bekler ya nemli gözlerin. 
Yıldızlar göz kırparken geceye 
Karanlık inatla çöreklenir ya ruhuna 
İşte o an rüzgarın getirdiği melodiyi dinle 
Ve ayaklarına değen suya bak 
Bir yıldızı raks ederken göreceksin 
O senin yıldızın,sen ona ışık veren güneşsin...................Ekrem MOLDUR
Hani gün batımıyla gelen karanlığa inat 
Korkularıma sendin güvendiğim dayanak 
Yıldızların tümüne bedeldi ZÜHRE adın 
Karabasanlarla koydun, neden gelmedin? 
Işığını saçmadın,  tüm karanlıklara inat.....                        Bülent BAYSAL
Bekledim geceyi sanadır gelişim 
Ağlayan gecedir sesleri benim 
Zifiri karanlık gözlerim kapalı 
Gözlerime ışık oldun Zühre Yıldızım................................Atilla DURUKAN



eğer hattat olsaydım
yüreğime yazardım ismini
ya da nakkaş olsaydım 
körfeze işlerdim 
güzel gözlerini
şair olsaydım bil ki
okunmamış dizelerin
satır aralarına saklardım
kıymetli bir mücevher gibi
senli gerçeğimi
oysa ben bu saydıklarımın hiç biri
ben garip, ben çileli
ben sevda tapınağında bekçi 
aşk çıkmazında dilenci 
arama başka yerde
ruhuma gizledim seni



SON TABLO
Son eserine başladı ressam
Tavan arasındaki dağınık atölyesinde
Bir tutam şeker pembesi aldı paletinden 
Sürdü tuvaldeki bebeğin ağlayan dudaklarına
Yaşamın tadı sandı o rengi bebek
Ve sandı ki, yaşam hep tozpembe
Aldandı, sustu…
Okul yolundaydı çocuk kış günü, yarı çıplak
Bir önlük giydirdi O’na Prusya mavisinden
Üşüyen ayaklarına da bir bot, sarı sıcak
Yaşamın gizlerini tost yapıp verdi eline
Karnı tok, sırtı pekti artık
Çocuk sevindi…
Alıp silahını, güller verdi gencin eline
Karmen kırmızısı, aşk ve ihtiras…
Al, götür dedi sevdiklerine
Bu titanik beyazı da geleceğin olsun senin, tertemiz...
Maviler gücün rengidir
Dokunuyorum yelpaze fırçamla bak; 
Gücün beyninde ve ilminde olsun
Genç yüreklendi…
Bir renk aradı paletinde yaşlanmayı durduracak
Güldüler yaşlılar:
Kim kaybetti ki sen bulasın dediler
Umudun rengi yeşil miydi ne? 
Biraz serpsem dedi önünüze? 
Boşuna uğraşma dediler
Bu tarlada ne ot yeşerir ne umut bundan böyle
Varsa bir tutam sevgi serp yeter
İşte o zaman, anılardan  koltuk değnekleri yaptı ressam
Verdi nur yüzlü yaşlıların titreyen ellerine
Bitirmek için son eserini o gizemli rengi aradı
Bir türlü bulamadı paletinde
Aralayıp yüreğini bir tutam SEVGİ aldı 
Serpti tuvalin her köşesine
Tablo şimdi tamamdı işte…
21 Ocak 2009



GEÇ DOĞMUŞUM ATAM
Şüphesiz sen vaktinde, 
Ben geç doğmuşum Atam.
Sevdan yüreğimizde, 
Erken göçtün dünyadan. 
Dünyada hangi lider 
Senin kadar sevildi? 
Türk çocukları seni 
Canından parça bildi.
Sana öldü diyene 
Gerçekten şaşıyorum.
Seni gören gözlere 
Elbet imreniyorum.
Yaptığın devrimlerin, 
Bil ki büyük eserin.
Bütün dünya bilmeli, 
Kalbimizdedir yerin. 
Yokluğun kara hançer,
Saplandı bağrımıza.
Toprağından doğuyor
Pek çok Kemaller daha…
İlkelerin yolumdur,
Koşarım ışığınla.
Vatanım namusumdur,
Korurum al kanımla…



Hayatından
Bir yaprak daha 
D
       Ü
              Ş
                     T
                            Ü
O zaten bir düş / tü
Hayretle bakma ardından öyle
Bak bahar geldi işte
Yeni sürgünler doğuyor yine
Her biri, yeni bir umuttur güne
Son yaprak düşene kadar
Oyalan gönlünce…



Aklıma düşüyorsun olmadık zamanlarda,
Yok belli bir zamanı
Zemheri ayazı yakar ya insanı
İşte öyle bir şey seni sevmenin tadı
Oysa sevmek acı vermemeli aşığa
Sevda bir bahar meltemi olmalı
Esmeli gönüllere ılgıt ılgıt
Özgür bir kuş olmalı yürek
Kavuşup hasretine konaklamalı…
İbadet olmalı sevmek
Dua olmalı dillerde sevgilinin adı
İki yürek aynı anda çarpmalı…
Seni sevmenin tadı çok farklı
Nasıl anlatsam bilmem ki,
Anzer balı gibi bir şey bu; 
Biraz buruk, biraz acı
Ama yine de tatlı...
15 Ocak 2009



Tanrı misafiri zaman sorar mı? 
Ne yaz bekler ne kışı ne de baharı
Belirir karşında apansız, çat kapı
Ya da kan uykunda, bir gece yarısı
Önce özlemle sarıp sarmalar 
Ezelden sevdalı kolları
Sonra başlar tatlı bir sancı
Nefes bile alamazsın
Kıvrandıkça çoğalır sızı
Gittikçe dayanamazsın
Artar verdiği sonsuz acı
Bilirsin, asla terk etmez 
Gizlenir kuytularında 
Yoklar kırgın akşamlarını
Ne yaman şeysin öyle 
Ey ısrarcı serseri
Kök salmışsın içime 
Koca bir çınar gibi
Hiçbir şeyden çekmedim
Senden çektiklerimi
Kırdırmaya kıyamadım
Yerden yere vuramadım
Karasevdam, alınyazım, belalım 
İçimden koparıp atamadığım
Aşkta vefayı tattığım 
Sevgili böbrek taşlarım…
0CAK 2012
DOST YÜREKLERDEN DÖKÜLENLER   teşekkürlerimle 
ULA SANA DEYİRUM.. 
arsuzluği birakta sesume az kulak ver. 
sen mütehit oldunda plent mi kuracasun 
bir sor hele etrafa habu kimun dostidur. 
bak rahat dur yerune. 
kaparum tabancami bi yere kaçamazsun 
Ula sen nerelisun.. nedur bu edepsuzluk 
sizin köye var midur zamansuz kapi çalmak 
hem kapi açılmadan sarilup sarmalamak. 
çabuk yağla tabani 
sikarum boğazuni sen nefes alamasun...
ula sana deyirum duymadun mi sesumi 
acittiğun can kimdur. oni bileyimisun. 
ula benum canumdur..uzak dur sen dostumdan 
terk eyle haburayi 
kaparsam biçağumi çaruk yaparum postundan. 
ula eyi aç kulağuni aci verma canima
valla ettuklarını birakmam ben yanina 
o acidan kivranup terladukça bedeni
cözümden yaş akayi 
narkoz markoz vermeden keserum ula seni.................Uzun Beyaz Bulut
*
Karın tanecikleri vururken pencereme, 
 Koparıp atamam ki   işlemiş hançereme, 
Aşkın kadim kılıcı, kan damlatır kereme, 
Kara sevdalı dağlar umut olmaz vereme, 
 Koparıp atamam ki   işlemiş hançereme,....................Tarık Torun
*
İçimde biri var, bana yabancı 
Beni yapmış yolcu, o ise hancı 
Verir dayanılmaz, büyük bir sancı 
Alla^hım sabır ver, bitsin bu acı......................................Şükrü Topallar
*
habu böbrek taşini haçan çok seveyisan, 
komşim Muratta çok var,verur sen isteyisan, 
kumu,çakılı benden, çimento,demir da var, 
sen köşeyi dönmüşsün inşaat edeyisan.......................Mustafa Hoşoğlu



Geçip giderken koskoca yıllar,
Dönüp ardına hiç bakmadılar.
Kimi gün güldürdüler doyasıya,
Kimi gün için için ağlattılar.
Sanki iyi bir öğretmendiler.
Neler anlattılar bilseniz neler? 
Israr etmeyin açıklayamam,
Çünkü aramızda kalsın dediler.
Bir alışverişti aramızdaki,
Kredi kartı kullanmak yasak,
Gençliğimi sessizce alırken benden,
Hoşgörü, tecrübe, sabır verdiler.



Bağrımda bir ateş yanar tutuşur
İçimdeki deli tay eşinir durur
Başı dik, rengi dor, duruşu mağrur
Yeleleri sert rüzgârda uçuşur
Atla sırtıma der, gidelim dosta
Ne nefes ne bir ses alamayınca
Söyle bu can başka nasıl avunur? 
Dost bağında gök gürlese
Yıldırımlar bana iner
Kaçkar’ lara kar yağınca
Çığlar hep Sipil’ e düşer
Dostun gözü nemlenince 
Yüreğimde şelaleler
Mavi ağıtlar dökerim sessizce 
Boşalır dilimdeki denizler
Gidenin ardından
Bir kıymık saplanır yüreğe ansızın 
Sular, acısını taşır ayrılığın
Uzaklarda sanılır hep gidenler 
Yanılırlar dostum
Hani yorgun bir serçe 
Çırpınıp durur ya sol yanımızda
Aslında tüm sevilenler 
O serçenin kanadında gizlenir
Yaranı sarmaya geldim
Bir demet dağ lalesiyle
Acıya kurşun işlemez derler
Acını içmeye geldim dost
Bir nefeste…
14 Haziran 2012



Saatler kurulunca gitmelere
İki damla hüzzam gözyaşı
Usulca süzülür içime içime 
Çentik atmadım sensiz günlerime
Hemen döneceksin diye…
Hiçbir kuş taşıyamaz gurbeti
Yürekleri dayanmaz özlemlere
Hasreti kuşların kanadına yükleme…
Aldırma martıların alaycı gülüşlerine
Acıları takma yakana 
Gül yerine
Gülleri yama yap dertlerine
Karabasanlara kızıp
Sakın düşlerine gücenme…
Sen hangi mevsimin rüzgârısın 
Apansız esiyorsun, gönlüme gönlüme
Ben kuşların yalancısıyım vallahi
Onlar riya nedir bilmezler
Aklına düşüyormuşum
Boş vakitlerinde…
*******************************************************************************
DOST KALEMLERİN YÜREK SESLERİNE TEŞEKKÜRLERİMLE......
*******************************************************************************
Sen hangi mevsimin rüzgarısın 
ilkbahar, yaz, kışmı 
sararmış yaprakların niye 
yoksa sineme esen güzmü 
yaşanırmış en güzel aşklar 
yere düşen yapraklar şahidim 
aşkın yüreğimde közdü...................................İbrahim DİKMEN
Duygulandım düşündüm, 
Kapatıp gözlerimi eski günlere döndüm 
'Hüzünlendim ben yine, hasret kaldım gözlerinin rengine' 
Şarkısı geldi dilime. 
Neden şimdi boş günlerim çok, 
Neden acılarım için söylenen tek bir söz yok. 
Öyle dertliyim, öyle dertliyim ki, 
Dertlerimi içime attığım için belki...................Talat SEMİZ
Aman hüzzam olmasın gözyaşlarınız, 
Hicaz olsun, rast olsun, 
Hüzzam hüzünlüdür. 
Gözyaşlarınız sevinçten aksın.........................Yılmaz ÖRMECİ
Yağma vaktiyse eğer, kat rüzgarı önüne 
Gönder bulutları,dökülmesinler çöle
Usulca gelsinler gökyüzüme 
Çiseleyip işlesinler 
Şu yangın yüreğime...........................................Bülent ARKAN
Gitmeler acının ayak sesleri, 
Hasret lavlarının yüreği kavuruşudur... 
Her an dönüşüne şartlanmış gözler, 
Her türküde özlem, 
Her özlemde bulutları kıskandıran göz yaşları... 
Martılar yalan söylemez. 
Sen göçmen kuşlara aldırma, 
Yalan köprüsünden geçerken kanat çırpışları; 
Olur mu sevdalarda boş vakit duygulanışları 
Ah o kuşlar... İnan boşa çırpınışları.........................Bülent BAYSAL
Seninle bir dakika,inan bir ömre değer 
İçime süzülmüşsün,yanılmamışım meğer 
Ansızın gidiyorken,rüzgar eserse eğer 
Hasreti şu kuşların, kanadına yükleme..............    İbrahim KURT
Sen hangi mevsimin rüzgarısın, 
Boş vakitlerimi buluyor kasırgalar yaşatıyorsun, 
Düşlerimi paramparça edip, 
Kayboluyorsun. 
Boş vakitlerim kapalı yüzüne, 
Gelme istemem gül kokulu yüreğime.......................Canan EREREN
Sensizliğin günlerime vuruşunda 
Her gün bir akasya yaprağıyla kapattım 
Bana bıraktığın yarayı hüzünlerimde 
Haykırışlarıma bir sensizliğin türküsü mırıldandım 
Hasretinin akşamın sefasında kaldırımlara kondurdum 
Yelkovanın her atışına gözlerini değdirdim...............Mahmut ÇİÇEKDAĞI
Gönlün tetikliyormuş ayaklarını koşuya 
O gururun varya o gururun 
Senin ayakların prangası benim kelepçem 
Alakoyuyormuş her dafası yolundan 
Allah aşkına kır şu prangaları 
Tebrikler...................................................................İbrahim ŞAHİN
'Hayat kısa ve sen bana ömrüm diyorsun, 
Ömür uzun mu? 
Alınmadım buna bilesin, 
Kendini benim için kısa bir hayata feda ediyorsan, 
Ömrümsün! '..........................................................   Önder KARAÇAY
boş vakitlerimde seni düşünürüm 
gurbet soğuk içim korda 
aklım uçar gider senin olduğun yurda 
karalar bağlayıp kaldım burada 
kuşlar kadar olamadım 
yolları bekleyen varmış bilmedim.............................Ali ŞAHİN
Ah şu boş vakitler...
Durup durup yüreğimi didikler..
Derinlere sakladığım yaralarımı,
Yeni yaralarıma ilikler...............................................Neslihan BEYHAN
Bir kasım rüzgarında 
Dalından düşmek gibi ayrılık 
Oradan oraya savrulmalarında 
Kara kışın habercisidir, sayrılık. 
Yaralar bir başka kanar, 
Bir başka acıtır... Keskin bir bıçak 
Gibidir üşüten ayaz... 
Toros' ların zirvesi gibi olacak 
Yakında Kütahya-Gediz 
Murat dağıyla yarışacak başımda aklar 
İtiyor artık, hırçın dalgalar, soğuk deniz 
Ancak bizi bir dost selamı paklar....................................Nebi ÜNLER



Önce gözlerin düşer  geceme
Sonra sözlerin
Bilirim
Ben gözlerinsiz
Ben sözlerinsiz
Ben sensiz olamam…
Kırılgan dizeler düğümlenir dilimde
Haykırışlarım sessiz bir pınar olur
Akar içime içime
Anlatamam…
Bazen en koyusundan gri bir bulut gelip
Çöreklenir gözlerine
Kaybolur o vurgun yediğim yeşili
Kaybolur “ ben” lerin
Kaybolur “ sen ” lerim
Nereye giderler
Anlayamam…
Şu ucu bucağı belirsiz  deniz var ya
İnan tıpkı sen gibi
Bir gün ipek çarşaflara bürünür
Kucak açar yaralı martılara
Her yer süt liman…
Bir de bakmışsın dalgalar adam boyu
Bir fırtına, bir tufan
Ben se kumsalım
Dalgaların hırçınlığına aldırmadan 
Körü körüne bir sadakat ve özlemle bağlanan 
KUMSAL…
Sahilde parçalanan her dalga
Bir sevda busesidir
Bir kucaklaşma
Yeniden doğuştur aslında
Tükenmez miydi yoksa deniz
Yüz milyarlarca yıldır sahile çarpa çarpa
Aşk olmasa …
Hadi gel
Hazan renkli bir günü daha uğurlayalım
Erguvan tepelerin ardına
Bu gece dolunay var
Yıkanalım yakamozlarda
Arınalım gamdan kederden
Efsane olalım 
Uzanalım sonsuza…
Naime ÖZEREN



YOKLUĞUN
Yokluğun, cehennemin öteki adı
Duygularım darağacında
Yüreğimde onulmaz sancı
Batık bir gemiyim şimdi
Palamarları parçalanmış
Kutsal yolcusu Yunus gideli
Kendini akıntıya bırakmış
Fırtınalı gecelerin uğultusunda 
Niobe’ nin çığlıklarına karışır sesim
Bir yanardağ lavı gözyaşlarımı
O’nun kuruyan göz pınarlarına verdim
Ses vermez artık sesli hecelerim
Ben çaresiz, ben kimsesiz
Ben sessiz ve ben sensiz
Ben sana mahkûm ve müebbedim…



Derdim, heykellerimin yıkılması değil
Başımın yerde sürüklenmesi de…
“ Demiştim “ demeyi sevmiyorum hiç
Fakat;  ben değil, siz diyordunuz
“ Hani Gençliğe Hitabenizde
Bursa Nutkunuzda
Daha nice yerde demiştiniz  “ diyordunuz
O halde:
Ne bu kayıtsızlık şimdi,
Bu pes ediş ne? 
Hadi ben toprak altındayım
Çürüdü etim kemiğim
Ya ilkelerim
İdeallerim…
Onlar nerede? 
Çürüdü 
Çanakkale, Dumlupınar, Sakarya Şehitlerimiz de
Fakat Güneydoğu Şehitlerimizin kanları henüz yerde
Daha tam saymadım 
Maden şehitlerini
Devrim şehitlerini 
Ve nicelerini…
Adım adım geriye gidişleri
Susarak ortak oluyorsunuz 
Bu kahredici ihanete
Kokuşmuş emperyalizmle işbirliğine
Bilmez misiniz? 
Size emanet etmiştim Vatanı, Bayrağı, Cumhuriyeti
Yani gerçek sahipleri olan Yüce Milletime
Duymuyor musunuz? 
İşte,  çatırdıyor…
Artık uyanın asırlık uykunuzdan
Kurtulun karabasanlardan
Ölü toprağı mı serpildi üzerinize? 
Hadi ben toprak altındayım
Çürüdü etim kemiğim
Ya sizler ey Milletim! 
Sizler nerede? ...



bak işte
bu gece yoklamada
yok yazıldın düşlerimde
seni  bulmak için
düştüm yollara gece gece
adını heceledim
bir avuç yıldız kaydı
gözlerinden yüreğime
ıslak kumlarda iz bıraktı 
çıplak ayaklarım
dedikoducu şu martılar
düşmeyeyim dillerine
rüşvet verdim dalgalara
silecekler izlerimi erkenden
martılardan önce
karşı kıyıda salaş bir tavernada
bir kadın şarkı söylüyor çığlık çığlığa
“tanrım beni baştan yarat” 
diyor  tek düze sesiyle…
deli mi ne? 
ya herkes aynı şeyi dilerse…
say ki baştan yarattı
bu sefer yine 
kurtarır mı Yusuf’ u kuyudan
ya da Yunus’ u balığın karnından
Tanrı her seferinde...
bir sürü yeni doğum sıra beklerken
neden uğraşsın yeniden
bizimle… 
say ki doğduk
bu yazgı bizdeyken 
kim bilir kim çıkardı kaderimize...
“beterin beteri var! ” diyor şu meczup
saçı sakalına karışmış
beni süzüyor sokak lambasının dibinde
haklı belki de…
iyisi mi şimdi sen
ne papatyalara inan
ne de falcılara git Susuz Dede’ ye 
yerlerde kar yokken
tadı yok Adamo dinlemenin
fakat  ‘Besame Mucho’
her zaman, her yerde…
bu günlerde yine sakarlığım üstümde
düştüm
kolum kırıldı geçenlerde
bir türlü geçmiyor öpmeyince
kanıtlandı işte…
inan bana her şey boş
bir yudum sevgi  ab-ı hayattır
şu can çekişen ömrümüze…
************************************
Dost Kalemlere Teşekkürlerimle
************************************
Kırılmasın kalbinin, eli kolu bacağı 
Yüreğin aşk çırası, yakacaktır ocağı 
Mutlaka yaşanacak,! AB-1 hayatın cağı 
Haline şükrederek, say ki yeniden doğdum.................İbrahim KURT
***

Belli ki yıkılmış adam akıllı 
İtilip kakılmış bir gece yarısı... 
Kaybetmiş çocukluğunu ağlıyor... 
Gözleri kanıyor...
Ve susuyor...................................................... Figen Özen ŞENÇAMLAR
***
Boğaz boğumludur her söz söylenmez 
Yüreğin burkulur, gücün yetmez ki 
Desen de kovsan da bazen gitmez ki 
Hayat bir değişik beladır böyle.........................Yaşar AKBAŞ



Saatler geriye kurulmuş
Çocukmuşuz
Oturmuşuz eski bir kapı eşiğine
İkimize sadece bir elma şekeri vermişler
Bir tarafından sen yiyorsun,
Diğer tarafından ben, öyle tatlı ki…
Tam ortaya yaklaşırken uzatıp sana; 
Al, bitir diyorum, ben çok sevmem zaten
Gülüyoruz en masum halimizle, hayal işte…
Zaman bu güne dönmüş acele
Öyle dardayım ki; 
Duygularım darağacında, canım incir çekirdeğinde
Pek hayra alamet değil bu sessizlik
Az sonra bir fırtına patladı patlayacak içimde
Liman arayacağım sessiz gemime 
Oysa dalgakıranlar yıkık
Deniz kabarmış alabildiğine
Ve ben pusulasız, açık denizde…
Bilmezdim şebnemlere çiğ düştüğünü 
Seni tanımadan önce
Canımın çekirdeğinde bir diken
Batıyor derine derine, ben çıkartmak istedikçe…
Bir yıldız kaydı Samanyolu’ ndan
O sen miydin Cann? 
Henüz mevsim bahar değil mi? 
Nedir bu zamansız göçün nedeni? 
Verdiğin sözü tutardın hani? 
Gitme can özüm, ne olur gitme! 
Sol yanım öksüz kalır sen gidince…
Kararlısın öyle mi? 
Peki, sen bilirsin
Verdiğim hiç bir şeyi geri almadım ömrümce
Ben sevdim mi ölesiye severim
Hadi, al götür öyleyse yüreğimi de…
EYLÜL 2008



Ben Fatsa’nın dağlarında bir yılkı atı,
El süremezler yeleme,
Gem vuramazlar dilime…
Sen, yüreğimde ince sızım,
Şubat ayazım, cehennem yalazım.
Gök kubbem, sarp dağım, kâinatım.
Dilimde türküm, paletimde rengim,
Şafağım, fırtınam, günbatımım.
Ben suyun susuzluğu, yangının közü,
Sessizliğin sesi, sevginin hası…
Dağlarda pınarınım, arı-duru,
Sense çağlayanımsın; deli-dolu
Kışın kardelenin, yazın sümbülünüm,
Kim bilir belki de dikenli gülünüm…
Ey sabır ekip mutluluk biçtiğim,
Dertleri değirmenimizde öğüttüğüm,
Zor düğümleri birlikte çözdüğüm.
Hani o tertemiz kalbin var ya,
İşte onun için, sırf onun için
Yoluna öl desen ölürüm.
Adadım ömrümü yavrularımla sana,
Kader bağlamış bizi bir defa,
Sen benim ilk ve son göz ağrım,
Seni bana yazana kurbanım.



batan günün kızıllığı
oynaşıyor saçlarında, 
hüznün gölgesi yüzünde, 
başın avuçlarında 
gözün ufuklarda ne arıyor çocuk? 
ölü kuşlar için üzülme sakın
uzun göç yolculuğuna 
nefesleri yetmediğindendir düşmeleri
yeni yavrulara bak, 
nasıl da cıvıldaşıyorlar dallarda
at artık, sırtındaki o koskoca küfeyi
dünyanın yükünü taşıma boşuna
geçmişin heybesine yükle kederleri
ayağa kalk ve silkin
ovala gözlerini
sanki rüyadan uyanır gibi…
bir türkü düşür diline şimdi
9/8 lik olsun, oynak ve neşeli
ya da bir ıslık kondur dudaklarına
söylesin özlemlerini
sevdiklerini düşün
veya sevenlerini
yarınlar, dünden daha güzel olacak çocuk
yürekten  inan yeter ki…
gözlerimdeki bulut da mı ne? 
hah! bulutmuş…
yok canım…
kim görmüş? 
sahi mi? ...
ya kirpiğim kaçmıştır, ya toz
veya her neyse…
bırak şimdi beni
mutluluk bahçesinden 
tohumlar çaldım dün gece
aramızda kalsın,
kimseye söyleme e mi? 
bak, savuruyorum havaya, cömertçe
yere düşmeden yakala birkaç tanesini
ne duruyorsun, yakalasana,  hadiii…
sonra özenle ek ve sula
güldükçe güller açsın yüzünde çocuk
yediverenler gibi filizlensin ruhunda,
mutluluk çiçekleri…



Ne git, ne de hoşça kal de 
Hoş değildir ki yalnızlık
Adressiz dizeler dolaşır dillerde
Giden “ bensizliğinle kal ” diyemez de
“Kendine iyi bak ” der sadece
Buruk / acı bir boşluk kalır geride
İki ucu keskin bir bıçaktır ayrılık
Saplanır, gidenin ardından yüreğe
Ya alışmaya çalış, çek sineye
Ya da çıkar çıkarabilirsen elindeyse…
Haziran / 2010



Belki böylesine acıtmazdı gitmeler
Seni tanımadan önce
Neden hüzün verir sanki geceler
Yarın yeni bir gün doğacağını bile bile? 
Umudu ufuk çizgisine saklamışlar
Bütün gizemiyle
Az öncesi gün ışığı, biraz sonra karanlık
Hadi, ayır ayırabilirsen sessizce
O şimdi ince bir kılın üstünde…
Hep umutla beklenmez mi gidenler? 
Ne yara kabuk tutar, ne ateş küllenir
Beklenen dönmeyince
Can özü parçalanmıştır kalanın nedense 
Yaşam bu işte…
Güzel olmalı
Hoş bir seda bırakabilmek geride 
Belki de vedasız ayrılacağım kim bilir? 
Dönüş umudu bırakmadan sevdiklerime
Bir varmış, bir yokmuş diyecekler sadece
İşte o zaman; 
Bir hicaz şarkı gibi sor yüreğine:
Gitmek mi zor, kalmak mı zor sence? 
Naime Özeren
Eylül / 2008



Yanık bir kırmızı karanfil kokusu
Uçup gider avuçlardan zamanla
Bir acı sözle onur paramparça
Kanı yoktur ki aksa
Çini fincanda acı kahvedir kahır
Acısı kırk yıl yürekte kalır
Telvesi dibe çöker yudumladıkça
Ay karanlığı gecelerde
Hüzün damıtılır çile odalarında
Sabır örülür ilmek ilmek
Bir sargı bezi yapıp
K
...ı 
.......r
.............ı
..................l
.......................a      
.............................n

                                onuru sarmaya...



yüzleri kar maskeli
adamlar gelir geceleri başucuma
çalarlar çocukluk düşlerimi
ıslanır kirpiklerim
bir toplama kampına
alıp götürürler sevdiklerimi
koşarım peşlerinden yalınayak
sarılırım tel örgülere
ne onları bırakırlar geri, 
ne beni alırlar içeri
hacizli bir ülkedir düşüncelerim 
gölgeleri uzun adamlardan
anılarımı kurtarmak isterim
koyup yüreğimin bir kefesine
tartmaya çalışırım sevdanı
yerinden oynamaz ibrelerim
kanar yüreğim…
dayanmak için güçlüklere
bir demirci çırağı olmak isterim
su vermek çeliğe, 
hükmetmek demire
heyhat! Nerde o hüner bende? ...
sevgi yoğururum ancak 
yürek teknemde gündüz gece
çoğaltmak için koyarım örse
vurdukça çekici acemi ellerimle
saçılır dörtbiryana yıldız yıldız 
sevgi kıvılcımları
alın derim, kullanın gönlünüzce
korkmayın tükenmez, mayası bende
düşersin gönlüme birdenbire
dilim içime seni anlatır
adın dolanır dilime hece hece
bırakır örsü, çekici, sarılırım hayaline
son bulur korkulu rüyalarım seninle…
0cak 2011



Değişen iklimler gibisin
Bir deli rüzgârın eser apansız
Parçalanır dalgalarım kıyılarında
Vurur duygularımı kurşunların
İncinirim
Dudaklarımda donar bir firari haykırış
Ses vermez isminin sesli harfleri
Çağırmam
Saklarım içime sessiz ahlarımı
Yalnızlığıma sarılırım
Usum kılavuzlarını yitirmiş
O şimdi biraz şaşkın, biraz çocuk
Değmez kirpiklerim birbirine gecelerce
Uğraşırım çözmeye gecenin gizini
Çözemem
Hüzünlü ezgiler dolanır dilime
Söyleyemem
Gezinir dizelerde kalemim isteksizce 
Yazamam
Çöle döner gönlüm bir gecede 
Bir kum saati gibi süzülürsün sessizce
Güller serersin düşlerime
Kırmızı
Gelirsin utangaç, perişan
Pişmanlıklar dökülür gözlerinden
Bakışların içimi ısıtır aniden
İnanırım
İşte o zaman bozarım yeminimi
Yeniden yediveren goncalar açar yüreğimde
Birinde ölürsen diğerinde dirilirsin…




Gözlerin, suya inen bir ürkek ceylan 
Beyaz güvercindir sanki ellerin
Yaşamı hep son vagonlardan yakalayan sen
Bu kadar kolay mı pes edeceksin? 
Örselenmiş, yorgun, yitik yıllarına inat
Doğmaya nazlanan güneşine inat
Öksüz, çocuksu yalnızlığına inat
Direnmelisin…
Topla kendini, hayallerini düşle
Işıklı, mutlu yarınlarda en sevdiklerinle
Meydan oku yaşama tüm gücünle
Seni kan uykularında gafil avlayan
O merete sakın prim verme
Ömrünce yaşam seni ıskaladı hep
Bir de sen ona çalım atmayı dene
Son ders zili çaldı, çocuklar dağıldı
Bak, Oğulcan geliyor işte
Şimdi, dudaklarına bir eğreti gülücük kondur
Hah, işte böyle
Anne! Bu gün nasılsın? Diyecek
Sevgi dolu yüreğiyle bakıp senin güzel gözlerine
Gönülden inanarak iyiyim de
Bil ki henüz baharındasın yaşamın.
En güzel yarınlar senin 
Nedir bu telaş, acelen ne? 
Bu son engelin arkası düzlük, inan
Ne olur biraz da kendin için yaşa
Dimdik dur, inadına diren
Henüz göç zamanı değil Cann
Sakın gitmeyi düşünme! …

Ekim / 2008



Şaşkın bir bulut 
Güneşi kapatmaya çalışıyor bi gayret
Deli mi ne? ...
Bilmez mi? 
Oysa az sonra haylaz bir rüzgâr 
Savuracak onu dere tepe…
Selam doğan güne
Bakkalımıza, fırıncımıza, çöpçümüze
Selam candan öte bildiklerime…
Limanda martılar çığlık çığlığa
Balıkçı motorlarını bekliyorlar
Ümitle
Teknenin biri de geç kalmış besbelli
Telaşla açılıyor denize
Hadi rast gele…
Öğrenciler 
Şükür kurtuldular 
“ Bu gün ne giysem? “ derdinden
Pırıl pırıl formaları üstlerinde
Okul servisini bekliyorlar
Cıvıl cıvıl neşeleriyle
Çocuklar, usta birer yontucu
Gelecek şekillenecek
Ellerinde…
Koydaki iğde ağacı 
Kış boyu utanıyordu çıplaklığından
Yapraklarını giyindi de
Rahatça bakar oldu insanların yüzüne…
Dudaklarımdaki çatlaklar 
Denizin tuzundandır sanma sevgili
Özlemin getirdi onları bu hale… 
Sahi,
Hüzünler, denizi kirletir mi ki? 
Bak, Dert Toplayıcıymış şu son tekne
Yetiş! ...
Biz de atalım ambarına
Gamdan, kasvetten yana ne varsa
Boşaltacak nasılsa, açık denizlere…
Bütün şarkılar sevda makamındadır 
Sahildeki şu salaş, şirin kafede 
İnce belli bardakta
Birer çay içelim mi şimdi? 
Tadı muhabbetimiz olan
Demini sabrımızdan alan
Yürek sıcaklığında ve sevgiyle …
DOST KALEMLERE TEŞEKKÜRLER...
Güneş sever bulutları 
Çıkarmak için ısıtır suları 
Oysa onlar kafa tutar 
Gök yüzünü gelir kaplar 
Ardından gelir rüzgarlar 
Toplar yere yağdırırlar 
Fark etmez kara ya deniz 
Bizler yağmuru izleriz 
Oysa deniz yardır 
İşçileri Balıklardır 
Dosttur yar olur herkese 
Sarar sarmalar nedense 
An olur delice coşar 
Bazı an can gibi koşar 
Sarmış dört yandan Karayı 
O bilir aşkı sevdayı 
Denizdir anlamı geniş 
Dünya içinde yüzermiş............................Tahsin Emek
şaşkın bir bulut 
az sonra haylaz bir rüzgarın savuracağını bilerek 
yerleşme sevdasında maviliklere.. 
deli mi ne? ... 
selam doğan güne 
doğaya, sevgiye, canlılara, can dostlara, insanlığa 
saygı duyan temiz yüreklere 
umut işte... 
iğde ağacı, martılar, insanlar 
ne giysem, ne yesem... 
gelecek derdinde olmadan 
umutlarına gölge etmemiş insanların 
sevgiyle bakabilmeli yüzlerine,. 
yarınlarımız, öğrencilerimizin 
gelecek şekillensin ellerinde.
hüzünler kirletmesin denizi. 
" Dert Toplayıcısı "olacakmış yapacakları ilk tekne 
hadi rast gele.. 
ince belli bardakta 
özlemden çatlayan dudaklarla birer çay içelim mi şimdi? 
tadı muhabbetimiz, demi sabrımızdan 
yürek sıcaklığında...................................Ekrem Moldur
sabrımız demimiz bizim 
sevgidir özümüz bizim 
açık mavi gök yüzümüz 
yürek denen deniz bizim…………………….Şerafettin Muş
hadi nerede… 
bekliyorum topladım ne varsa atacağım içine 
birde gülüyorum kendi kendime 
çok ağır gelecek sonra 
su almasın tekne....….................................Figen Özen Şençamlar
bir çırpıda topladım derdi gamı kasveti 
atıverdim ambara 
çözüp ipleri saldım suya 
hadi bir daha dönme 
yenileriyle gelme
güneş doğdu doğacak 
ilk ışıltılar vurdu bile yüzümüze
yüreğimizde ki sevgi ısınıp kabarmada 
olanca masumiyetiyle………………………….....Ahmet Coşkun
başıboş salına bu gemi var ya bu gemi 
içinde var olacak kainatı ademi, 
ve de binbir tür canlıyı 
agacı,otu,yapragı 
taşıyan bu gemidir bilesin 
bu gemi var ya bu gemi 
tam 40 yılın eseridir bu gemi 
abanoz agacından dır omurgası 
dayanıklıdır fırtınalara 
bu gemi var ya bu gemi 
tam 150 gün dolaştı alemde bu gemi 
ugradı mekkeye medineye bu gemi 
gelince zamanı oturdu cudi dağına bu gemi..............Atilla Durukan
ne güzel yurdumun 
ne güzel insanları 
ekmeği aşı ortak telaşı 
bazen bir dağ bazen deniz 
yada bir rüzgar 
fark etmez ki 
tasada neşede bir atar 
bir çarpar kocaman yürekleri.....................................Adnan Çatalbaş
alıp götürsün bizden 
dert toplayıcı 
dertleri gamları tasaları 
atsın okyanusun yosun kokan sularına 
lakin sevdamıza dokunmasın 
yıllarca asırlarca 
dilden dile dolaşsın sevdamız...................................Adem UYSAL



Mevsimlerden güz,
Aylardan eylül,
Vakitlerden akşamüstü etkiler beni.
Bir gün göç edeceğim senden
Sanırım o vakitlerin birinde.
Bir eylül sabahı olmalı bu
Veya bir akşamüstü belki.
Anılarım kalacak ardımda
Kırık dökük
Birkaç dost durgunca bir köşede.
Biliyorum; çocuklarım,
Yerime koyamayacak kimseleri
Ve sen bir tanem,
Özgür / öksüz kalacaksın…
Yalnızlık çok zor olmalı
Tatlı bir alışkanlıktır evlilik senin için,
Bir süre boş kalacak yüreğin
Ve sonra…
Biri gelip dolduracak istemesen de.
Yaşamın kuralı bu sevdiceğim
Anlarım,
Yapacak bir şey yok
Sakın üzülme…
 Haziran 2008



Güvercinim uçtu semalarımdan
Bir Özbek beyiydi gönlünü çalan
Narin yüreciği nazlı, kırılgan
Baba ocağından âşiyanına
Üstüne titriyor anne babası
İki bacısının gerçek sırdaşı
Ailesinin de tek dayanağı
Gül yavrularının canı babası…
Kıyamaz kimseleri incitmeye
Saygı, görgü, vefa vardır özünde
İşine bağlıdır, durur sözünde
Ak güvercinimin beyaz atlısı…
Huyunu değişmem hiçbir bedele
Sakindir ağırdır, olgundur ve de
Kadir kıymet bilir, bin bir sevgiyle
İnsan değerini bilen yabancı…
Hoş geldin artık ey emeksiz oğul
Evet, dün yabancıydın aileye
Türklerin özüdür, hasıdır diye
Emaneti teslim ettik gönlüne
Canımın canısın bilmez miyim hiç? 
O günden bu güne canımsın sen de
Bizim kadar bizsin, bizdensin sen de…
Oğullar çiftlendi yüreğimizde…
Haziran 2008



Bir atımız vardı, emektar 
Tüyleri parlak, bilekleri ince, rengi dor
Yelesi uzun, duruşu mağrur
Pazara giderlerdi babamla
Üzerinde gümüş koşumlar
Babam bir heykel gibiydi sırtında
O da rahvan yürürdü hoş bir tempoyla
Yollar bozuktu, arabalar çıkamazdı dağa taşa...
Okul zamanı çok özlerdim Garip’i
Tatili iple çeker, gelince hemen atlardım sırtına
Deniz kenarını boylardık mutlaka
Kim bilir, kaç gelin almaya gitmişti zamanında... 
Yollar yapıldı, atların yerini arabalar aldı
Atımız da artık pazardan geri kaldı
Çocuklar evlendi, uçtular yuvadan
Evde kalanlar sadece annemle babam
Bir de küçük çoban
Vakit geldi annem –babam terk-i diyar eyledi
Göçüp gittiler gerçek mekana
Dilerim mekanları cennet ola
Gençler de pek uğramaz oldu sılaya,,,
Harmandaki yaşlı fırın yıkılmış,
Dibek taşı çoktan devrilmişti.
Bir doğum sonrası Sevda inek öldü.
Öksüz kalan buzağı biberonla büyüdü.
Yaşına gelince de satıldı.
Atımız artık koca ahırda yalnızdı.
Artık çok yaşlanmış, zayıflamıştı.
Yarıcı ellere günlüğe gidiyor,
Çalıştırıyordu Garip’i ölesiye
Gün batımına kadar kendisiyle.
Üstelik ne ilgi vardı, ne sevgi. 
İki avuç arpa, bir tas su,
Çekilmezdi bu hayat doğrusu.
Ama güzel anıları vardı bu evde; 
Torunların doğumunu görmüştü.
Buzağıları yalamıştı belki de
Annesinden gizlice, sevgiyle…
Bir şubat ayazında yarıcı ayrıldı evden
Ev sahiplerine bile söylemeden.
Yükleyip eşyalarını giderken
Yaşlı atı o soğukta  çıkardı ahırdan,
Saldı yazıya ardından bile bakmadan.
At her akşam eve geldi yabandan
Baktı ne bir ışık, ne yem, ne karşılayan.
Kapının önünde bir çeşme babamdan kalan.
Sular çok fazla, akıyor üst oluğundan.
At, birkaç yudum içti yalağından.
Bir medet umdu bitişik  komşulardan 
Kişnemeye bile mecali olmayan
Başını dayayıp kilitli demir kapıya,
İri yaşlar döktü o güzel gözlerinden,
Kim bilir o anda neler geçti içinden.
.
Oysa herkes kendine bakmaktan acizdi anlaşılan.
Hain yarıcı evi boşaltıp kaybolmuştu ortadan.
Koca ev kalmıştı viran.
Amca kızı görmüştü çeşmeden su doldururken.
O günden sonra ihtiyar atı kimseler görmedi zaten.
Bir gün sorarlarsa size:”Atlar ağlar mı? ”
Hiç tereddütsüz deyin ki:
“A t l a r  d a  a ğ l a r, hem de yürekten.”



*
Eyy güzel ülkemin 
Avukatları, savcıları, yargıçları, hâkimleri…
Hakkın, hukukun adaletin sesleri
Biliniz ki:
“ Uçurtmalar,  rüzgâr gücü ile değil, 
O güce karşı koydukları içindir yükselişleri. ”*
Onca güçlüğe göğüs gerip sizi okutan babalar
Kapılıp rüzgârın yönüne 
Savrulun diye mi yetiştirdi sizleri? 
Ellerinizde tuttuğunuz hassas terazi
Altın tartmıyor 
İnsan hakkı tartıyor beyler, 
Tüyü bitmemiş yetimlerin üzerinizdedir vebali 
Bilerek ağdırırsanız zalimden yana
Analarınız, emzirdiği sütü helal eder mi? 
Adalet mülkün temeliymiş…
Kim demiş? ...
Oyulmaya görsün bir kez dibi…
Hz Ömer’ i düşünün
Makamında bir dostu 
Ziyarete geldiğinde bir gece vakti
Söndürüp devletin mumunu
Onunla karanlıkta sohbet etmişti
Sorulunca nedenini
“ Beyt-ül mal “ demişti. 
“ Devlete zeval gelmemeli! ...”
"Kanunlar örümcek ağları gibidir: 
zayıflar ağa yakalanır, 
güçlülerse ağı delip geçerler." **
Doktorların Hipokrat yemini varsa 
Sizin de tertemiz vicdanlarınız var
Ha gayret, çürütün bu savı
Delinmekten kurtarın ağları
Hukukun üstünlüğü mü? 
Üstünlerin hukuku mu geçerli? 
Onurunuzla ölmek varken
El etek öperek sürünmek seçilir mi? 
Direnin tüm gücünüzle 
Ülkemizde hukuk can çekişiyor
Hadi, davranın olması gereken gibi …
Naime ÖZEREN / Ocak 2014
•	*   Winston Churchill
•	** Balzac



Aradan geçen onca yıla rağmen
Rüzgâr, kokunu getirir uzak iklimlerden
Güzel gözlerin düşer gönlüme, 
Yorgun / sevecen
Uzanıp öpmek isterim, nasırlı ellerinden
Hep, son duruşun takılır belleğime; 
“Nerde kaldın? 
Neden daha erken gelmedin, neden? ”
“Ahhh! Bilebilseydim canım babam,
Durur muydum gelmeden? 
Neden söylemedin, nedeeen? ...”
Zamansızdı gidişlerin,
Kaçar gibi, hep ben uyurken
Uyumamak için biber sürdüm gözlerime
Başını beklerken
Ya yine ben uyurken gidersen…
Son dersini verdin gitmeden; 
Yolculuk vizesi onaylanınca 
Bekletilmezmiş ki yolcular son istasyonda
Yolcu yolunda gerekmiş 
Gitmeliymiş meğer davet edilen...
Haziran 2010



Bir goncaya sesin düşse
Açılıp gül oluyor
Katmer katmer...
Bahçemdeki şeftaliye de gülüşün
Ballanıyor hepsi
Birer birer
Su içen yavru kuşa ilişince bakışın 
Bak, şakıyor ne güzel…
Gönlün de bana düşüyor ansızın
Ah! … 
Nasıl coşuyor bu yürek
Bir bilsen neler söylüyor
Sana özel…
. / Uzak bir yıldız olsam
    Seslensen bana
    Kayıp gelsem avuçlarına
    İnan gam yemem Güz Gülüm
    Varsın karanlık kalsın geceler
    Korkum yok ölümden yana... /



Yaz sona erdi. Güneş artık eskisi gibi yakmıyor. Ege’ de sarı yaz başladı bile. Pastırma yazları gelecek daha, ileriki günlerde. Tatlı bir sonbahar esintisi okşuyor insanın tenini. Limana doğru yürüyorum kayıtsızca. Günün bu saatleri bir başka güzel. Sessiz, sakin, serin. Kuş sesleri azalmış. Bir kısmı gitmiş besbelli. Yeni bir yat gelmiş limana. Oldukça alımlı. Yaklaşık 18- 20 m..Adı Felix. Biraz da ayrık demirlemiş diğerlerinden. Kümese sonradan katılan tavuklar kadar yabancı… Balığa çıkan pek çok tekne var elbet. Ama bir tanesi var ki çok özel. Köyün tek balıkçı çifti onlar. İşte, balıktan dönüyorlar. Kadın oturmuş, adam dümende. Umarım gönüllerince geçmiştir avları ve bol balıkla dönüyorlardır evlerine.
          Limanın az ötesinde küçük bir iğde ağacı. İnce gövdesi rüzgâra boyun eğip denize doğru bükülmüş. Üstünde ne iğde ne de yaprak bırakmış çocuklar. Hemen dibinde de görkemli bir keçiboynuzu ağacı. Sanki iğde ağacını korumak ister gibi dallarını onun üzerine germiş sevgiyle, dostça. İşte burası yolun bittiği yer. Ve benim şiirlerimin, öykülerimin doğumevi, kimsenin bilmediği. Deniz iyice sokulur burada karaya. Neler anlatır kumsala  kendi dilince, neler…Genelde bir mola veririm yolun tam burasında.Usulca aşağıya iner, ağacın dibindeki kayaya otururum. Ayaklarımı denize sokar, sessizliğin sesini dinler, ciğerlerime o çok sevdiğim deniz ve yosun kokusunu çekerim keyifle. Eğer zamanıysa yeni bir şiir veya öykü filizlenir içimde bir yerlerde. Yine öyle yapacaktım ama o da ne? Mekânım işgal edilmiş bu gün. Bir başka kadın tarafından hem de. Az ileride iki bira şişesi akşamdan kalan. Muhtemelen, gece mehtabı seyreden iki sevgiliden armağan. Bir olta, ilerideki kayalıklara takılmış. Islanıp denizanası gibi olmuş koskocaman bir ekmek de kıyıya vurmuş, uzanmış boylu boyunca çakılların üstüne. Sanki bir çocuğunmuş da bu olta, kurtaramayınca elindeki bayat ekmeği fırlatmış balıklara kahrından gibi geldi bana. Kurgu işte…
Kadına takıldım birden. Gözleri denize dalmıştı. Dış dünyayla ilgisini kesmiş gibiydi. Çok narin ve korumasız görünüyordu. Saçları uzun, yüz hatları düzgün ve ince. Solgun yüzünde güneşin pırıltıları oynaşıyordu. Çıplak ayakları suda bilinçsizce çırpınıyordu.Tam, sessizce geri dönüyordum ki kadının sesiyle irkildim birden; 
 “ Namertsin işte, namertsin” diyordu “ hem de en acımasızından! ...” Telefonla görüşüyor sandım.Hayır. Elinde telefon falan yoktu. Çevresinden habersizdi kadın. Denizle veya kendisiyle konuşur gibiydi ama aslında sevdiğiyle konuşuyordu. Veya bir zamanlar kendisini sevdiğini sandığı kişiyle.Düşündüm:” Aşk eski bir yalan değil mi sanki? Adem’ le Havva’ dan kalan...” İşte, birilerini mutlu ederken bir diğerinin canını yakmıştı yine.Ve  sonra:
… / Adımı NAMERT koysunlar, eğer ihanet edersem o tertemiz aşkımıza. / …
Dizeleri geldi dilimin ucuna şairinin kim olduğunu şu anda anımsayamadığım.Acaba, adımı namert koysunlar diyen mert miydi hala? ...
Duygularıyla yüzleşiyordu besbelli kadın. Usulca uzaklaştım oradan, gördüğümü, duyduğumu fark edip kırılır endişesiyle. Bir şeyler koptu içimde nedense…



Gönül gözüm perdeleri kapalı,
Aç! demeni bekliyorum Sultanım.
Tatmak isterim kevser şarabını 
İç! demeni bekliyorum Sultanım.
Rahmet dilenmeye geldim kapına,
Boş çevirme huzurundan Sultanım.
Ermek için erenlerin sırrına
Er! demeni bekliyorum Sultanım.
İlim, irfan öğret bana ne olur? 
İlmin sonsuz, şüphe yoktur Sultanım.
Olmak çok zor, izin lütfet ne olur? 
Ol! demeni bekliyorum Sultanım
Zincir vurdum yüreğimi hapsettim,
Kır! demeni bekliyorum Sultanım.
Sev demiştin; koşulsuz, sessiz sevdim,
Sevilmeyi bekliyorum Sultanım.
Gülmeyi unuttum öğrenemeden,
Gül! demeni bekliyorum Sultanım.
Bir garibim, gönlüm kırık ezelden
Tesellini bekliyorum Sultanım.
Umut besliyorum Cemal’den ben de
Gör! demeni bekliyorum Sultanım.
Huzura yüzümü bir an sürmeye
Gel! demeni bekliyorum Sultanım.
Ölmek eğer sana ermek demekse,
Öl! demeni bekliyorum Sultanım…



Gülleri kim kuruttu bu akşam böyle? 
Ufuklara kim serdi boylu boyunca? 
Bak, akşamlar gülkurusu…
Yıldızların yuvasını kim dağıttı yine? 
Şaşkınca dolanıyorlar gökyüzünde 
Aradıkları, yitik bir sevgili mi? 
Hadi, al götür beni 
En uzaktaki…
Göçmen kuşlar çoktan gitti,
Boş kaldı yuvaları.
Bakma sakin ve umarsız duruşuma,
Yüreğim göç telaşında
Sert, acı bir karayel esmede şimdi…
Neden döküldü yapraklar birden? 
Yoksa mevsim, 
Umutların hazan vakti mi? 
Eteklerimde şimdi hepsi. 
Saklımda tüm sevdalarım.
Anılar, beni rahat bırakın 
Yorgunum,
Alıp başımı
Gitmek,
Çok uzaklarda bir yerlerde
Dinlenmek istiyorum.
Geriye bakmaya korkuyorum.
Ağlarım, biliyorum.
İşte o yüzden dönüp 
El sallamak istemiyorum
Vedaları  hiç sevmiyorum…
 Haziran 2008



nasıl anlatsaydım yüreğime gitmeleri? 
ömrünce o hiç kimseyi terk etmedi ki…
annem, babam, ağabeylerim 
en sevdiklerim
vedasız ayrılınca ömür sahnemden
ölüm ayrılığını erken öğrendi
yine de bir türlü kabullenmedi
“ kader bu, yapacak bir şey yok” dedim
acımasız yaşama inat direndi
geçende bir dostu soracak oldu
kısaca “öldü “ dedim,
“ biliyorsun, ölüler dönemez geri 
üryan gelmişlerdir, üryan giderler
yoktur hiçbir şeye gereksinimleri,
o yüzden yok ettim bende kalan her şeyini…”
bir yavru serçeydi yüreğim
henüz sıra o derse gelmemişti
nasıl anlatsaydım apansız gitmeleri? 
daha eski yaraları kabuk tutmamıştı ki…



aslında, / kayaları parçalayan
dalgaların büyüklüğü değildir,
küçük dalgaların sürekliliğidir / inan
doludizgin sevdalar tez geçer
yaz yağmurları gibi
oysa insan sevdi mi 
özünden ve ölesiye sevmeli
kanadı kırık bir martıysa yürek
nasıl uçabilir? 
fırtınada nereye tutunabilir ki? 
dil ne derse desin, 
gözler söyler gerçeği
bu şiiri, gözbebeklerinden çaldım
kimseye söyleme e mi? 
yorgunum, dinlenmek  istiyorum 
ister uyut gözlerinde, 
istersen tutukla beni...
Haziran 2010



Geceyi dinlerim sessizce
Ah… Gizleri örten gece
Neler saklamaz ki sinesinde 
Ya usanmadan kıyıyı öpen dalgalar
Neler söyler biteviye, sevdiğine…
Kaldırımlarda ayak sesleri
Kimi yorgun, kimi zinde.
Eller var duada
Eller belki sahur hazırlığında
Ellerin aklı sevgilide…
Bir şiir düşer geceme
Yetersiz kalır sözler şiirle dertleşmeye
İçerim ab-ı hayat niyetine…
Çok yorgun bu yürek 
Bilemezsin ne çok örselendi zalim ellerce
Zamanın dehlizlerinde…
“Noolur, bırak şu mereti” dedim
Dinletemedim
Öyleyse hadi
Bir de sen kıy beni tütün yerine
İnce ince …
Ten gömleğin sende kalsın
Yeter ki değdirip dudağına 
Sarıver can gömleğine…
Ya kokusuna gizle beni
Ya da çek içine
Her nefeste…



Yaşam bir seyirlik film değil ki
İşliyor rengârenk zamanın gergefi
Son yolcuyu almaya gelir bir gemi
O gemide bir garip tayfa olsaydım
Hasret, alevdir asude gönüllerde
Derin ahlar vardır bilinmez gelgitlerde
Hüzün kuşandığım asi gecelerde
Biçare âşıkların dilinde dua olsaydım
Düşlerim kayıp, göçük altında sanki
Zor yıllar gülüşlerimi tutsak etti
Kurban ederdim en içten sevgilerimi
Garibin gözünde bir damla yaş olsaydım
Ruhum kasırgaların koptuğu yerde
Doğurgan bir dert yumağı yüreğimde
Erisem gam yemezdim nağmelerinde
Sûfî nefesinde bir ney olsaydım
Bir sığınmacıyım, sokuldum yüreğine
Beni sevdiğini kuşlardan öğrenmem niye? 
Pulsuz mektuplar gönderseydin düşlerime
Aşığın sazında tel,  telinde mızrab olsaydım
Eylül / 2008 2008




Ağlayan çocukların ıslak kirpikleri
Zehirli ok olup vururlar beni
Ödünç alıp sessizliklerini
Okuyabilsem yüreklerini 
Silsem uslarından korkulu düşlerini
Salsam deryalara gözyaşlarını
Paylaşıp yalnızlıklarını
Gerçekleştirebilsem umutlarını
Her çocuk bir çiçek
Her çiçek, anımsatır baharı
Tutunsalar yaşama sımsıkı…
Bir yontudur ellerinde gelecek 
Çocuklar, umudun goncası…
Ölsem de gam yemem artık
Vursa beni çocukların 
Kuruyan kirpiklerinin okları
Ahh  çocuklar! ...
Çocuklar yaşamın sabır taşları…
Mayıs 2008



Bana ıslak ıslak bakma öyle
Yıldızlar mı indi yoksa gözbebeklerine
Bakışın sessiz bir çığlık olup
Düşmesin yüreğime
Koydaki yakamozların her biri
Aşk şiirlerimden birer dize
Serpeceğim yollarına,  gelemesen de…
Güz bahçemde çiçekler solduğunda
Mavi bir dünya kur yeniden kendine
Sakla anılarımızı özenle
İkimiz için bak her şeye sevgiyle
Sabıkasız eylüller aradım
Her biri hükümlüydü
Ya imbatları tutuklamaktan
Ya da illegal aşklara kucak açmaktan
Ve bulamadım ömrümce…
Yaşamın öte yakasına yönümü döndüğümde 
Son gün batımından sakladığım
Bir tutam gün ışığı bulacaklar avuç içlerimde
Sen diye…
*** DOST KALEMLERE TEŞEKKÜRLERİMLE ***
Yine sensiz doğum günün bu Eylül de, 
Ortasını geçmişiz tam da yirmi beşi... 
Tutsana artık sana uzattığım elimi 
Çekip alsana bu sonsuz karanlıktan beni... 
Bana o sarılışlarını, 
Bana o gülüşlerini, 
Bana o gözlerini, 
Bana o yüreğini, 
Bana o seni...
Bana... beni versene geri.................   Gül BAŞPINAR
***
Eylül rüzgarı kol gezer 
Bu ruh hüzün arzular 
Şiir yazmak istemiyorum 
Kelimeler loblarımı kemirir…………….. Nilüfer KOZOĞLU
***
Bilmem sende duyarmısın o taş kalbinde bir sızı, 
Sararmış yapraklar düşünce akıp giden bir suya, 
Bilirim ruhum bu mevsim dalacak Sevgili, 
O uyanılmaz uykuya......................... Mahmut Polat
***
''Şiire boyanmış düşlerim var benim, bir de nedensiz 
gönül sarayından kovulan göçmen kuşlarım'' ……………..Sibel Gökben Yalçın
***
tut ki eylülün koynunda bir aşka uyandık 
aşk bahane tanır mı? 
bin yıl hüküm giyse de eylüller 
her yanımız çiçeklerle aşka boyandık................Kemal BÖLÜKBAŞI
***
Gül bahçemde çiçekler,solmaya yüz tutmadan 
Varsın güz olsun zaman, baharı unutmadan 
Zifiri karanlıklar, aydınlığı yutmadan 
Bir tutam gün ışığı,olsan bana ne olur -İbrahim Kurt
***
Gelme üstüme Eylül! 
Gelip te, anılarımı yığma pencerelerime… 
Şimdi; 
Unutma zamanı diyorum 
Ve… 
O’nu unutmaya çalışıyorum… 
Sakın ha çalma kapımı Eylül! 
Biliyorsun, 
Hiç bir Sonbahar evde yokum. 
Yok! Yok! Yok! … 
Yokum işte……………………………………………Ömer Osman AVCI
****
Sadece eylülleri suçlama gülüm. 
Sabıkasız gün var mı.. ay hangisi 
İllegal aşklara kucak açmak suç ise. 
En hafifi,en temizi hangisi? ........................   Ekrem MOLDUR
Gitmek üzere iken 
Son notumdur Eylül'e 
'Gönül yüzü döndü Rahman'a 
Anıları An'lara saklayan adına 
Şifa yağsın 
Sabıkasız bütün Eylüllere'........................  Aynur YAZICI   "Dauadar Tolichona"



Suya düşen taş incitir maviyi
Yitip gider yaşanmamış bir ömür gibi…
Ey kayayı sevdasıyla oyan su
Hasreti uyutamaz mısın 
Bari geceleri…
Yanağının alındayım
Sesinin sıcağında
Dudağımdaki yarım kalmış gülüş yarası
Onarılmamış bir ömrün arta kalanı…
Gölgenin yanı başındaki ışığım ben
Dövülmüş demirin çığlığında
Sense avuntumsun
Yüreğimin kıyısında…
Ey ömrümün çağlayanı
Çözülsün sözcüklerin bağından
Ninni yerine seni anlat bana…



PUSUDAKİ ÇOCUĞUN GÖZLERİ
Operasyondaydık gecenin ayazında
Hainler pusuda
Bir izli mermi geçti üstümüzden
Çelimsiz bir gölge atladı önümüzden
Çekilirken çocuk pusuya 
Göz göze geldik birden
Telaşlı, korkmuş, çekingen…
Çabuk evine dön çocuk! dedim
Bir serseri kurşun canına kastetmeden
Ey ihanet! Çocuklarınızı,
Yani çocuklarımızı
Yani bu vatanın evlatlarını 
Üzerimize gönderirken
Bilmez misiniz, birlikte tükenmekteyiz
Gafiller! ..
Emperyalizme uşaklık etmektesiniz
Elbet tükenmez Baran’lar Mehmet’ler, 
Ama geri döner mi giden koçyiğitler? ... 
Ansızın bir patlamayla uçtum birden
Sonra, yere düştüm aniden
Geceyi yaran bir ışık topu
Müthiş bir sıcaklık, acıların en korkuncu
Ve iğrenç bir yanık et kokusu
Kalkmak istedim, başaramadım 
Çünkü bacaklarım yoktu
Beni duyuyor musun anne? 
Bacaklarım yoktu…
Gün ağarırken geldi demir kuş
Uçurdu yaralıları hastaneye
Bacaklarım Güneydoğu’ da kaldı anne…
Bilirim,
Kötü haber çoktan uçmuştur köye
Beni beklemektesin yaralı yüreğinle
Rüzgâr, ağıtını getirir 
Gata’daki odamın açık penceresinden
Ninni gibi gelir Irgat Mehmedine:
Oy! Canımdan can, kanımdan kan oğul
Gök beşiklere belediğim
Ak sütümle beslediğim oğul
Evimin direği, gözümün bebeği oğul
Seni davul zurna ile uğurlarken askere
Askerlik kınanı yakmıştım yüreğine
Nişanlın yolunu beklerdi
Hani düğün yapacaktık dönüşte? 
Dönüşün böyle mi olacaktı? 
Mehmedim söyle…
Ana yüreği bu neylersin? 
Söz geçmiyor işte…
Kaç arkadaşım can verdi ellerimizde
Ölüme bile alışılıyor anne
Bir de sen ağlayıp ciğerimi delme
Canım feda vatanıma, milletime
Üç şey kaldı Güneydoğu’dan belleğimde
Mayına kurban verdiğim bacaklarım
Asla gerçekleşmeyecek umutlarım
Bir de pusudaki çocuğun masum gözleri
Ve kandırılmış yüreği anne…
Naime ÖZEREN / 19 Eylül 2010



Desem ki,gülmeyi öğrettiğin dudaklar
Büküldüler geriye,gülmeyi unuttular,
Donup kaldılar birer birer.
Ağlar mısın öğretmenim? 
Desem ki,özenle yetiştirdiğin yavrular
İyiden, doğrudan, güzelden ayrıldılar,
Çağın gerisinde kaldılar.
Şaşar mısın öğretmenim? 
Desem ki,bıraktığın çiçekler
Meyveye döndüler,olgunlaştılar,
Hem de öyle yararlı oldular ki…
Mutluluktan uçar mısın öğretmenim? 
Desem ki,yetiştirdiğin öğrenciler
Senin parçalarındır birer birer.
Kutsal emanetlerini onlara
Devreder misin öğretmenim? 
Desem ki,yıllar yılı ektiğin tohumlar
Çürümeyip yeşerdiler.
Emeklilik kapını çaldığında
Açar mısın öğretmenim? 
Eskişehir / 1986



Hani insan çok değerli bir şeyini kaybeder, aklı onda kalır da dip köşe hep arar ya her yerde. İşte öyle bir şeydi benimkisi. Bir tutku olmuştu arayışım git gide sanki. Fakat eşya değildi ki gidip bir yenisini satın alsam, yerine koysam… Yıllardır arayışım bitmedi benim. Geçenlerde okulumuz mezunlarıyla İzmir’ de buluştuk. Bu öykümü onlarla paylaştım:
Zor yıllardı. Yokluktu, yoksulluktu. Toprak çoktu. Fındık, mısır tonlarca. Olsa neye yarar? Ürün para etmezdi ki… Hayvanımız da çoktu. Söylemesi ayıp; sağılan üç manda, dört inek… Yavruları hesaba katmayın. Fakat onların yağını, sütünü, peynirini kim pazara götürüp orada başını bekleyecekti? Köyümüzle şehrin arası yedi kilometreydi. Sadece haftada bir gün şehre inme şansımız olabilirdi.
İşte o yıllardı devlet parasız yatılı öğretmen okulu sınavlarını kazanışım. Karadenizli olmama rağmen devlet bizi Elazığ’ a yerleştirmişti. Çünkü Samsun henüz öğretime hazır değildi. Ağabeyim de Rize Yapı Sanat Okulunda okuyordu aynı koşullarda. Babam bir ay birimize, gelecek ay diğerimize harçlık gönderebilirdi. Ustaydı. Kış mevsiminde de Karadeniz ikliminde ev yapılmazdı ki… Ne yapsın garip? Altı çocuğa nasıl para yetiştirsindi? ... 
Şubat tatili yaklaşmıştı. Babamdan para yerine sadece kısa bir mektup geldi; 
“ Sevgili kızım, Sakın söyleyeceklerime gücenme. Burada kar, kış çok. Pazara gidemedim. Danacığı satamadım. Size harçlık da gönderemedim. Şubat tatili dediğin kaç gün ki? Zaten ikişerden dört günü, gidiş-geliş yolda geçer. Bu şubat tatilinde gelme yavrum… Okulda kal. ” Devamını okuyamadım… Öyle dolmuştum ki… Beynimde binlerce çekiç: “ Okulda kal, okulda kal.. Okulda kal! ......Kal, kal kalllllllll…….
Tam o sırada Yurdagül abla yanıma geldi: “ Çarşı izninde benimle çıkar mısın, ” diye sordu. “Çok önemli bir işim var, mutlaka çıkmam gerek” diye ekledi. “Çıkamam” dedim. “Ama lütfeeennn… Çıkacak kimse bulamadım, beni kırmazsın diye sana sormadan adını yazdırdım idareye arkadaş olarak” deyince çaresiz kabul ettim. Kıvırcık saçları, minicik burnu, pembe-beyaz, bebekleri andıran yanaklarıyla öyle sevimliydi ki… Yalvaran bakışlarıyla gerçekten ihtiyacı olduğuna ikna etmişti beni. Oysa dışarıda yağmur yağıyordu. Fırtına vardı. Ve benim ayakkabılarımın burnu açılmıştı. Su alıyordu… Tamirciye bıraksam yedek ayakkabım yoktu. Bunu ona belli etmemek için kabul ettim.
Çıktık… Okula en yakın bir ayakkabı mağazasına yöneldi hemen. Raflara bir göz attı. Siyah, yandan tokalı şık bir pabuç gösterdi parmak ucuyla. Raftan indirdi tezgâhtar. Giydi. Çok güzeldi. “Nasıl? ” dedi… Çok yakıştı diye yanıtladım. “Bir de sen dene, sende görmek istiyorum” dedi. “ Ayna orada” dedim. Israrla bana giydirdi. İşte o zaman neden benimle çarşıya çıktığını anladım. “Kabul edemem, daha harçlığım bile gelmedi” dediğimde: “ Sadece bir abladan kardeşine küçük bir armağan… Ne var bunda? Mezun olunca da sen bana alırsın” diye ekledi gülerek.
Yurdagül Abla… Abla… Sanki çok mu büyüktü? Sadece bir yaş… Henüz onbeş veya onaltı yaşındaydı. Fakat o narin vücutta koskoca, sevgi dolu bir yürek taşıyordu… Hakkında bildiğim sadece Erzincanlı olduğu ve benden bir sınıf büyük olduğuydu. Okuldan ayrılırken adres bıraktı. Yıllarca usanmadan yazdım. Mektuplarım hep geri döndü. Telefon yoktu. Başka bir iletişim de.  Bulunduğum kalabalık öğretmen toplantılarında hep sordum. Ve ben hala Yurdagül Abla’ yı arıyorum onu sevgi ve minnetle anarak. Yurdagül TAŞTAN… Bilen, tanıyan varsa… Lütfen… Bana ulaşır mısınız? ...
*********************************************************************************************
DOST KALEME TEŞEKKÜRLERİMLE....
YURDAGÜL ABLA 
Sımsıcak yüreği, değilmiş,TAŞTAN 
Erzincanlı Melek, Yurdagül abla... 
Sevgisi fazlaymış bir arkadaştan, 
Anaymış, babaymış, Yurdagül abla. 
Başa kakan değil verirken nazik 
İstemezmiş görmek kimseyi ezik 
Verdiği adresi, ta baştan çizik 
Canlara can imiş, Yurdagül abla. 
Elazığı öğretmen Okulu bitmiş, 
Naime bacıdan uzağa gitmiş 
Yürek Yağmur size, pek gıpta etmiş, 
Sanki Hızır imiş, Yurdagül Abla. 
Adanasız, 03.11.15 -01.34 Y.Yağmur



Yokluğun, bir deli poyrazdır içimde
Fırtınalar koparır denizlerimde
Soylu, esmer bir yalnızlıktır hasret
Karabasan gibi çöker geceme…
Başlanmamış şiirimsin
Çoğalansın yüreğimde
Yâkup gibi âmâ olsa da gözlerim
Çare yok 
Silemem istesem de
Çocuk gülüşlerin takılır düşlerime…
Cemremsin
Seninle ısınır toprağım, havam
Bilemezsin…
Sen gülümserken 
Binlerce yıldız yağar gözlerine
Tatlı bir yaz düşer güzlerime…
Varsın yarım kalsın şiirlerimiz
Sen / ben yoksak dizelerde…
Hükümsüzdür her biri
Adım dilinde heceyse…
Kavuşamayız biz, öykülerde bile
Hayal bu ya:
Sürgün edilsen bir ıssız adaya
Yüzüp gelir misin
Kumsaldaki o iğde ağacının altına
Her gece
Diner mi bu kavuran özlem
Gelişinle…
***DOST KALEMLERDEN DAMLALAR***
O ıssız adacığın, kuytusunda delirsen 
Ben seni fark ederim,az kumsalda belirsen 
Bekleyen var diyerek,eğer yüzüp gelirsen 
Dinecektir özlemim,her gece gelişinle....................İbrahim KURT
***
Hayaller umudu saklıyorsa bir köşesinde, 
Gidenler gelir elbet 
Mutlaka bir gün deyip bekleyişlerinde... 
Oysa nice bilinmez enginlere 
Atılır yüzlerce kulaç her gece 
Her kulaç eğer umuda bir adım yaklaşmak ise 
Ateşe pervane olmuş aşığın yanışını seyreyle 
Umudun viranesidir küllerim, sende........................Bülent Baysal 
***
Bir gün dönersin diye 
Hüzünlü şarkılara 
Tıkadım kulaklarımı 
Sensiz doğan güneşe 
Kapattım gözlerimi 
İçinde ayrılık geçen şiirleri 
Sayfa sayfa yırtıp attım 
Bütün kitaplarımdan. 
Bir gün dönersin diye 
Yüreğime kazdım seni 
Ve… onu 
Yalnız sana! 
Yalnız sana sakladım …................. Ö.Osman AVCI 
***
Güzel bir şiir okudum 
Naime Öğretmenimden 
Bana bir sayfa açtı maziden 
Lise yıllarım düştü önüme 
Sürükledi geçmişime 
Seslendim çocukluk sevgilime 
Ne dersin 
Gel desem gelir misin 
Eskisi gibi olur mu vuslatımız 
Yine aynı heyecanı duyar mıyız 
İğde çiçek açmış mıdır yine 
Kokusu karışır mı ki nefesime 
Denizin esintisi süzülür mü tenime 
Hayali bile serinletti içimi 
Bu da yaşamın başka biçimi 
Şiir titretti yüreğimi........................................Bülent ARKAN
***
Umudu dokudum hece hece satır satır 
Başlangıcı olan şiir, hiç yarım mı kalır 
Vuslat hırçın dalga değil,ferah feza kadar dingin 
O iğde ağacının altına gelir de seni senden alır.............Aynur YAZICI
***
Yokluğun ateşten gömlek 
Giymek için aşk gerekir 
Sevmek demek çile demek 
Çilekeş olmak gerekir.....................................................Dost ŞEREF
***
Ne zaman 
Kaçmak uzaklaşmak istesem 
Beni bedbaht eden 
Yüreğimi titreten 
Bir türlü çare bulamadığım dertlerimden 
Hele o insan kılığındaki ucubelerden,kalpsizlerden 
Ne zaman içim yansa 
Fırtınalar kopsa 
Sevgiyle çağlayan derelerim 
Sevgisizlikten kurusa... 
Yüreğimin çöle dönmüş 
O derin vadilerinde...! 
Tek çaremdir 
Bulabildiğim,sessiz,ıssız bir koy 
Yada.. 
İşte öyle ıssız bir ada..! 
Belki de 
Hiç eremeden menzile 
Martılarin çığlıkları olmadığı bir gecede 
Acı bir çığlık.. 
Ve.. 
Parçalanmak 
Rotasız gemiler mezarlığında 
Kaderin o acımasız pembe kayalıklarında..............Mahmut M. ÖZDEMİR
***
İçerimde fırtınalar koparır poyrazın 
Hazanda olsam da seninle belirir yazım 
Seninle bir ömür kalsam da sana doymazdım 
Bendeki seni alamazdın benden asla alamazdın..................Tahsin EMEK
***
Yokluğun duman altı 
Perde duvar göze karaltı 
Dimağım benimle oynar 
Duvar üstü mevsim-i ilkbahar..............................................Nilüfer KOZOĞLU



bazen dudaklarım gardiyandır dilime 
yol vermez sözcüklere 
gün olur ne ferman dinler ne gardiyan 
dökülür duygularım ak kağıda sessizce…
bu gün günlerden yine sen Dorya 
bak sana yazmak istiyor kalemim yine …
el kadar çocuktum
babam yatılı okula bıraktığında
gitmeler büyüttü beni en çok da 
acının engebeli coğrafyasında
gitmeler ki 
hep özlemlere gebeydi kalanda
sınandı özlemin gücü
umarsız sancıların tuzağında
sevdanın örsünde dövülürken yürekler
çifte su verildi acıya
çelikleşti
kurşun bile işlemez oldu sonunda…
sevdalar ki
yüksek ökçelerle yürümektir
yaşamın
arnavut kaldırımlı dar yokuşlarında
kırılmayagörsün bir kez
onarmak çok zor 
çok zor Dorya…
ve ömür dediğin 
bir kaşık bal, gerisi zehir
biraz Zühre çokça Tahir 
altı hüzün, üstü mutluluk, arası şiir
şiirimsin Dorya…
hani yıllar önce	
bir şey istemiştin ya
vermezsem içime dert olacak yoksa
şu bir tutam gümüş saç telim
artık sende kalsın Dorya
bak ördüm üç boğum
kim bilir…
belki bir gün 
ayraç yaparsın kitaplarına..
*************************************************
DOST KALEMLERE TEŞEKKÜRLERİMLE
*************************************************
Gözlerim her an, acıyla bakıyor ya, 
Ruhuma zehirden bir çağlayan akıyor, 
Dorya! Şu gümüşi saçlarım, simsiyahtı dün, 
Musa tahtı bıraktı, deryaydı ilm-i ledün... 
Böyle yazmışsa yazan, O levh-i kalem, 
Ben eleme 'Yar' derim, ne bilsin alem, 
Geçti bahar ayları, şimdi gamlı bir hazan, 
Bu bir tutam saçımda, maziden binlerce alem.........Mahmut POLAT
***
Hak'kın rayında 
İlerliyor ömür trenim 
İniş aşağı hızlı 
Yokuş yukarı yavaş 
Her an azalmakta nefesim 
Her mekanın tadını aldım 
Bazen saray, bazen salaş 
Ne çabuk geçmiş seneler 
Geride kalan yol daha uzun 
Geri dönüş yok artık 
Gidiyoruz sarmaş dolaş.............................................Bülent ARKAN
***
'altı hüzün, üstü mutluluk, arası şiir 
şiirimsin Dorya… 
hani bazen olmayacak şeyler istemek var ya, 
ben de bir şiir olmak isterdim, ezbere okuduğun 
vezni dilinde... 
ölümden sonra yeniden diriliş gibi belki 
o bir tutam saç 
senin elinde..................................................Ünal BEŞKESE     "old"
***
İki tutam saç isteyen o diller 
Yıllar yılı seni bekler ak güller 
Mevsimler tükense geçse seneler 
Yine sen gelirsin aklıma benim...................İbrahim KURT
***
Bazen, uzun yürüyüşlerin koynunda ay ışığı... 
Ömür dediğin düşlerde hayal gibi... 
Evirgen yakamozlara yapışan nedir bilinmez... 
Özgür ve engin sesler... 
Duyduğunu sanırsın ama duyamazsın; neden? 
Ya, şu görünmez zincirler! .....................................Arif TATAR
***
Yıllar önce istediğin bir tutam saç teli 
Unutulmuyorsa olmaz içimde o kavak yeli 
Aklıma gelince yüreğimde olur duygu seli 
Yıllar sonra da hatırlayacağım inan seni.................Reyhan ALTAŞ
***
Âhirzamanda 1 Garîp Dünyâlı
bitti mi? 
diyemediklerimi sorma. 
sorma! 
Âh Dorya! 
diyecektim kimbilir... 
soracağından korktum 
sustum aslında 
biraz miş'li biraz muş'lu 
konuştum Dorya! 
olsaydın keşke 
var mıydın? 
kimbilir... 
yoktun karşımda 
sorma..........................Ercan KURT /  Âhirzamanda 1 Garîp Dünyâlı



Penceremdeki şu fesleğen var ya
Hep seni sayıklıyor gittin gideli
Bense, göç yollarını kaybetmiş kuşlar gibiyim
Seni kutup yıldızım belledim o günden beri
Fesleğenler gri ve siyahı sevmez
Türküleri hep mavi…
Çok uzaklardan geliyor sesin
Biraz yorgun, biraz bitkin, biraz öfkeli…
Sesine nefes, 
Nefesine ses, 
Külüne köz olmaya geldim
Sevemedim bir türlü siyah türküleri
Mavi türküler söyle bana Canözüm
Umudun ülkesi mavi…
Azıcık arala pencereni
Usulca süzüleyim içeri
Bir ışık gibi, ses gibi…
Tükensin kâbusların
Kır yalnızlığın kemendini
Bak geldim işte! 
Biraz çocuk
Biraz deli
Çokça mavi…
********************************************************************
DOSTLARIMIN YÜREK SESLERİNDEN: Teşekkürlerimle...
Yine unutacak sa, hatırlayıp anmasın 
Selam verip göçenler, inanmasın kanmasın 
Sevdanın ateşine, yaz yandı güz yanmasın 
Biraz deli az çocuk, sonbahar mavi gelsin..............İbrahim KURT 
***Fesleğenler gri ve siyahı sevmez 
Türküleri hep mavi… 
sen mavi türküler söyleyen YARIN 
Çok uzaklardan geliyor sesin 
Biraz yorgun, biraz bitkin, biraz öfkeli… 
YEŞİL HAYAT. MAVİ UMUT'TUR YA, 
MAVİNİN YEŞİLLE BULUŞTUĞU YERDE. 
Sesine nefes, 
Nefesine ses, 
Külüne köz olmaya geldim 
BİRLİKTE SUSTURALIM 
Sevemediğim siyah türküleri ***.............................Ekrem MOLDUR
Canım, can özüm 
Umudumun İlkesiydin sen hep mavi 
Sazlıklardan havalanan kuştum, 
Kanatlarım uçar mavi 
Nedensiz yorgunum biraz, 
Biraz kırgın, biraz kızgın deli 
Umuda türküler söyler dilim, 
Sen gittin gideli...................................................Bülent BAYSAL 

Gök mavisi... 
Gökçe göz! 
Gök göl; 
Tam şurasından dörde böl! 
Sözde söz... 
Çürümeden öz! 
Elinde bir maşrapa gelir birisi; 
Duyulur gönlümdeki su sesi! 
Burada aranma! 
Unuttuğun yerde var deniz mavisi... 
İlk defa burada yazıldı maviye şiir! 
Ölgün sayıklamalara bire bir! 
Gözlerimi açtım; göze göz... 
Ama? .....................................................................Arif TATAR
Mavi umudun rengi, 
Tertemiz yarınlar,barış,huzur, 
Mavi üzerine beyaz belki, 
Umudun yanında özlem, 
Aşk ve sevgi, 
Bir tarafta karanlık, sömürü düzeni.............................Fikri ÖZEN
Maviyi yırtan kuş! 
Kanadında bıçak olsam. 
Kesip boylu boyunca 
Yeni göğe ben kuş olsam.........................................Serpil TAŞYÜREK
Yer mavi gök mavi yüreğime dokundu 
Bu okunan sela sanki bana okundu 
Bir gittin, bir daha gelmedin 
Hiç mi sevmedin, hiç mi özlemedin? 
Sen gelmedin ama bak ben geldim 
Cismim yoktu yanımda, sen beni görmedin...................Zeynep ELİÇORA
sevginin rengini sevdim 
nefes olmak cana derdim 
dört mevsimle yedi iklim 
umudumuz bahar bizim..............................................Şerafettin MUŞ
Penceremdeki şu fesleğen var ya 
Evimin önünde, sanki bir derya 
Sevgini sevdiğine gitsin ver ya 
Bu direnç ve azim, bende var ya............................... Fikret GÜRSOY
yer mavi 
gök mavi 
gözlerin mavi 
ise 
ne edeyim başka rengi... 
 :)     
her sabah 
açarım penceremi 
önce rüzgar 
sonra kuşlar girer içeri... 
otururlar sıra sıra 
hoşbeş ederiz mavi üstüne 
gülüşürüz 
bittiğinde sözleri... 
 :) ..............................................................Tayyibe ATAY
gökyüzü mavi yıldızlar parlıyor 
hasret yüreğimi yakıp harlıyor 
şu gurbet el yollarımı karlıyor 
sevdiğimden ayrı gayrı duramam...............Ali Şahin
Bir renge yazılır bazen şiirler 
Maviyse şiir yüreğim kanatlanır 
Ve yedi kat göğe Masmavi katılır 
Umut ve mutluluk birleşir 
Biraz deli 
Biraz çocuk 
Çokça mavi.................................................nergizçiğdem



SINAMA SEVDAMI
Yüce dağ başında bir ceylan gezer
Ceylanın feryadı yürekler ezer
Sınama sevdamı bu beni üzer
Yaş olup gözümden akma Sevgili…
Kimseye açmadım gönül evimi
Şikâyet etmedim Rabbime seni
Gizledim aşkımı hazine gibi
Yaş olup gözümden akma Sevgili…
Gönlümün bahçesi virane sanki
Lal oldu bülbüller, güllerim hani?
Sabırlar tükendi, dünlerim zayi
Yaş olup gözümden akma Sevgili…
Naime KOÇ ÖZEREN




Sayma kaçıncı yarayı sağaltamadığımızı 
Yağmura, fırtınaya, boraya inat
Güz yağmurlarıyla gel çağrıma…
Her yeni doğan gün yeni bir umutsa
Açsın rengârenk umudun goncaları
Umutlar yenik düşmesin yarınlara…
Zaman dondu, tam da bıraktığın yerde 
Yarılırmış yürekler şahrem şahrem 
Susayınca sevgiye
Hadi…
Dokun susuzluğuma
Yalnızlığımın sularına usulca demirle
Dönsün yosun tutmuş taşları yeniden
Şenlensin bu viran değirmen, seninle…
Hiçliklerin adı yok
İsim aramaya uğraşma boş yere
Hiçbir şeyi olmayan hiçbir şey kaybeder mi? 
Benim için üzülme
Sen öylesine her şeyimken
Öldüremez beni bu delişmen sevdalar
Bir karanfilde açınca gülüşün
Hiç olmak da ne? ...
Naime ÖZEREN



Bir dolap beygiri döndürüyor dünyayı,
Dolana dolana başım döndü, bilen yok.
Frenini aradım; nerde teli, pedalı? 
Seslensem de avazımı duyan yok.
“Hemşerim son durak neresi? ” dedim,
Birbirine baktılar, cevap veren yok.
Bilet parasını vermek istedim,
Kondüktörü, biletçisi ortalıkta yok.
“Durdurun dünyayı ineyim” dedim,
Güldüler:” çilen dolmadan inmek yok! ”
İmdat frenini aradım durdum,
“Çok safsın, dediler öyle bir şey yok…”
                                    Naime Özeren
                                      4 Mart 2008



RÜYA BU YA
Alıp terkimize sevdalarımızı
Binmişiz dor bir ata
Dudaklarımızda eski bir aşk şarkısı
Doludizgin çıkmışız dağlara 
Sonra inmişiz koyaklardan ovalara
Tatlı bir meltem okşamış saçlarımızı
Koşmuşuz denize çıplak ayaklarımızla
Bir yağmur ki bardaktan boşanırcasına
Arınırmış günahlardan gökkuşağından geçenler
Zikretmişiz yüreğimizde sevgiye dair ne varsa
Sevmek bir çeşit ibadettir, anlasana…
Böğürtlen, çitlembik, alıç toplamışız
Uçurumlardan kekik ve melisa
Ellerimiz bulutların pamuk saçlarında
Dağ çiçeklerinden bir çelenk yapmışız
Kavuşamayan sevdalılar adına
Ahlat ağacı seninmiş,  alıç ta benim
Köşe kapmaca oynamışız ay ışığında
Billur pınarlardan su içmişiz kana kana
Dokunulmazlığımız varmış sevdadan yana
Ölüme çeyrek kala
Rüya bu ya…
Naime ÖZEREN
21 Ocak 2009



gözlerin yollarda mı kaldı? 
çok mu bekledin beni? 
senin için derledim
gönül bahçemin en güzel güllerini.
şu beyaz güller anneciğim
geride bıraktığın tertemiz gençliğin
ve emdirdiğin ak sütün için
pembe goncalar
gerçekleşemeyen pembe düşlerin için
sarı güller
uykusuz gecelerin
ve uğrumuzda sararıp yiten ömrün için
şu kırmızı güller
kanından kan canından can verdiğin için
geriye kalan siyah güller ise anneciğim
yanında olamadığım zor günlerin için

yollar çok uzak 
bak yine gelemedim her zamanki gibi
beni anlıyor ve affediyorsun değil mi? 
gönül yolumla gönderiyorum hepsini
güllerin kokusunda seni aradım
göndermeden önce kokladım kokladım kokladım
inan bana anneciğim hiç biri kokmuyordu 
senin kokun kadar güzel ve gizemli…



Sen hangi baharların yağmurusun dost? 
Tarumar bahçelere uğradığında
Yağarken güllere, yapraklara,
İncitmeden yağıyorsun, nazla…

Sen hangi denizlerin rüzgârısın dost? 
Güvende dostların limanlarında,
Eserken, en üzgün zamanlarında,
Teselli ediyorsun, usulca…
Sen hangi göklerin gürültüsüsün dost? 
Gayet sakinken patlıyorsun bir anda,
Öfken bir başka oluyor haksızlıklara.
Haksız da değilsin aslında.
Ve sen benim için çok önemlisin dost.
Öyle içtensin, öyle cansın ki,
Değişmem dostluğunu dünya malına.
Yağman da, esmen de bir başka…
	Naime Özeren-23 Mart-2008



Çocukken de ben böyleydim
Asi yüreğime söz geçiremezdim
Özlemler kara saplı bir bıçak olup
Saplanınca tam onikiden
Sağanaklara yenik düşerdi gözlerim
Yağmur mevsimi değildi henüz
Ve dokunsalar dağılacağımı,
Paramparça olacağımı bilirdim…
Adın, dilimde zikrim
Sesin gurbetim…
Çatlamış toprakları suya kavuşturanı düşün
Su yoksa ona hayat veren
Terkedilmiş değirmen,  buğdayı neylesin? ...
Saki medet! ...
Bir yudum cansuyudur
Senden son demde dileğim…
Kimi zaman acemi bir neyzenim
Kimi zaman aşk yolunda yorgun semazen
Dertli neyime nefes ol ey Sûfî
Sema bitmeden…
************************************************
Sûfî  “ Şarkı sözü “
Böyleydim
Böyleydim ben yine çocukken
Sağanaklar düşerdi
Yağmur mevsimi değilken
Neylesin buğdayı 
Su yoksa viran değirmen
Sözlerin gurbet bana 
Adın dilimde zikirken 
Bazen acemi bir neyzenim
Bazen de yorgun semazen
Medet
Medet ey Sûfî
Neyime nefes ol
Sema bitmeden….
Nefes ol…
Nefes…
Medet! ...



ATATÜRK  ÇiÇEĞi
“ Vatanım! ” deyince gardaş
Beni alır tatlı bir telaş
Bir yarım gelincik tarlası olur
Diğer yarım papatyadır, bembeyaz
Bayrak bayrak dalgalanır bedenim
Bilirim, sadece sevmekle olmaz
Vatanı sevmek emek ister biraz
Her gün yeniden
Bir Atatürk çiçeği açar yüreğimde
Tüm kötülüklere inat
Sularım solmasın diye
İstesem de gizleyemem bir türlü
Akar gider gözlerimden iki damla yaş…
Naime ÖZEREN / 2010



Ne zaman deli dolu bir yağmur yağsa
İçimdeki kuş, kanatlanıp gider
Şehrin varoşlarına,
Konar en harap evlerin çatılarına
Süzülüp içeri gözlemek ister
Çocukların üzerine yağmur damlıyor mu? 
Ne zaman mükellef bir sofra görse
İçimdeki kuş tıkanır birden
Bir lokma bile yutamaz olur,
Kağıt toplayan çocuklar düşer gönlüne
Bir de tinerci Bahtiyar…
Acaba karınları yeterince doyuyor mu? 
Ne zaman hasta bir çocuk duysa
İçimdeki kuşu bir hüzün sarar
Gönülden dua eder Yaradanına,
Ne olur çocuklar erken ölmesin
Uçurtma uçurabilsinler özgürce,
Elma şekeri de yiyebilsinler olur mu?



Ben en çok eski evleri,
Bir de eski ayakkabılarımı sevdim
Çünkü dünü onlarla yaşadım
Ve onlarla rahat ettim
Sen, eski bir sevda mektubu gibisin
Ucu yanmasa da ne fark eder? 
Uzun söze gerek yok; 
Sevda mektuplarının hepsi özel
Hani tekrar tekrar okumak istersin ya
İşte öylesin	
Kıyamam seni incitmelere
Adını duyunca hala çarpıyorsa kalbim
Sevginle titriyorsa yüreğim
İnan bana bir tanem
Bu, seni yıllanmış şarap sandığımdan değil
Sadece,eskidikçe kıymetlendiğindendir
Bilirsin; 
Ben, eski dostlarımı da çok severim.
Eylül / 2008



Biz insanlar ne kadar da tüketiciyiz böyle,
Güzelim ormanları, madenleri tükettik
Yeraltındaki suyu, havadaki oksijeni tükettik
Büyük bir gayretle ozon tabakasını da deldik
Geldiğinde sıfır kilometre değil miydi bu yıl? 
Onu kim eskitti bu kadar böyle? 
Gitmeyi kendi mi istedi sizce? 
Kontratta koşullar sizden yanaydı
Bal gibi de kovuyorsunuz işte 
Yenisi gelecek diye…
Umarım aratmaz gelen gideni
Kaygılarım henüz silinmedi de...
Tükenmeli dökülen kanlar, sona ermeli savaşlar,
Minik emekler sömürülmemeli bir yerlerde
Oysa mide dediğin nedir ki? 
Doymaz mı bir dilim kuru ekmekle? ...
Balık, havyar, şampanya şart mı sizce? 
Bunca vahşet, kan, gözyaşı niye? 
Belki çılgınca ama
Kalkmalı ülkeler arasındaki sınırlar
Gömülmeli okyanusa silahlar
Yepyeni bir yıl gelmeli tacında dostluk yazan
Kansız, gözyaşsız, savaşsız bir dünya istiyorum
Tüm insanlar yaşamalı, barış içinde
Dostça, kardeşçe…
Ama ne yazık! Barışı vurdular yine...
Umutlarımız tükenmemeli ve sevgilerimiz de
Kaynağı güçlüyse gerek yok endişeye,
Dağıtın hiç çekinmeden, gönlünüzce
Saralım yaraları gücümüz yettiğince...
Aralık / 2008



Dün Viyana, Mısır,  Kosova  Seferi.
Kahrolsun saltanat,
Tanzimat, meşrutiyet..
Yaşasın Cumhuriyet! 
Sayısız nutuk,  sayısız   ferman.
Yine köylümüzün elinde karasaban,
Yine köylümüz yarı aç, yarı perişan.
Bu gün asker Bosna’ da,
Somali’de, Afganistan’da.
Kahrolsun emperyalizm.
Sönsün bu ateş, bitsin bu savaş.
Rum-Ermeni, Sünni-Alevi
Kürt-Türk diye böldüler bizi.
Kırdırdılar kardeşe kardeşi.
Amaç apaçık belli.
Böl-parçala-yönet modeli.
Kara Sayısız nutuk,  sayısız   ferman.
Yine köylümüzün elinde karasaban,
Yine köylümüz yarı aç, yarı perişan.
Karar veren merci,
AB-IMF-ABD değil mi? 
Yine pek çok nutuk,
Yine pek çok can.
Artık elinde karasaban yok ama
Bu sefer köylümüz tam aç, tam perişan.



Sen,
Köşe başında mendil satan çocuk; 
Ailenin yükü omuzlarında.
Mendillerin kalsın, sat yine,
Sadece hüzünlerini ver bana.
Bir de senden eklesem ne çıkar? 
Ha bir eksik, ha bir fazla…
Bana  sevdalarını ödünç ver çocuk,
Büyüdüğün zaman öderim sana.
Seninkiler tertemiz
Ve çok renkli
Üstelik çağlıyor sular gibi
Benimkiler paramparça…
Sen masal bilir misin çocuk? 
Otur da anlatayım sana; 
İçinde sıcacık sevgiler olan
Devsiz, ejdersiz bir masal bu,
Yerine gözyaşlarını ver bana.
O elmas takılar sana çok ağır
Ben taksam kimse yadırgamaz ki
Ne çıkar? 
Ha bir eksik, ha bir fazla…
Haziran 2008



AŞKIN ALTINCI HALİ
Aşkın; 
İ hali seni
E hali sana
De hali sende
Den hali senden 
Yalın hali yalnızca sen
Aşkın altıncı halini
Bilmem ki nasıl tarif etsem? 
En saf, en temiz ve içten hali
Tut (u)    k (l)    u (luk)    sanki
Dostlar başına desem…
Şubat / 2011



Kâğıttan gemilere yüklüyordum kahırları
Batıyorlardı karşı kıyıya varmadan bir bir
İşte öyle zor zamanlardan bir zamandı 
Sevdamın sokağından geçişin
Yollarda gölgeler vardı belirsiz
Yol ayrımları çetrefilli, tekinsiz
Yaramı öper gibiydi
Kırılgan yüreğime demirleyişin
Sessiz, sakin bekleyişin
Git dedim, dinlemedin…
Ağlasam bir damla yaşım akmaz
Yansam bir tutam kül çıkmazdı
Sahi… 
Nasıl duydun yüreğimin sesini
Gaipten bilici miydin? 
Tatlı bir masaldı
İki ayrı bedende tek yürek olduğumuz
Dünyaya aynı gözden ayrı renklerle baktığımız
Bilirdim de bilmezden gelirdim
İnanmak isterdim
Sanaydı akışı içimdeki nehirlerimin
Yollar uzundu
Menzile varamadan tükendim…
Kim demiş denizler taşmaz diye
Madem denizimdin
Bari sen bana doğru coşup gelseydin…
**Dost kalemlere teşekkürler**
Şu aşkın deryasında,pusulamdın izimdin 
Dört mevsim bahar gibi,solmayan benizimdin 
Hani bir ömür benim,madem sen denizimdin 
Bari sen bana doğru,çağlayarak gelseydin............İbrahim Kurt
YELKEN 
Defter yaprağından bir yelken yaptım. 
Bıraktım gönlümün amansız enginlerine. 
El salladım ardından, umarsızca gülümseyerek. 
Fırtınaları aşıp yılları katederse eğer, 
Bulunduğun limana demirlediği anda; 
Bitiremediğin sevgimle dolaşan bu kalbi, 
Bakalım hatırlayacak mısın anılarında? ...................İbrahim Kavas



Ahh.! ..
. /  Şu çocukluk anılarım var ya…
Birbirine eklesem
Karadeniz’ e köprü olurlar valla… /.
Henüz dört yaşındayken
Çiçek toplamaya dalmışım, 
Kaybolmuşum 
Evin yakınındaki buğday tarlasında
Başak sarı, kızın saçları sarı
Ninem delirmiş araya araya
Adaklar adamış Ethem Baba’ ya…
Bulunca sevinçten uçtu uçmasına da
Gene azarın bini bir para…
Gençliğim de pek uslu sayılmazdı aslında
Yatılı okulda öğrenci başkanıyken
O kanlı Kıbrıs olaylarında: 
 “Çizip koca Kıbrıs haritasının ortasına ay yıldız
Kalanını kanımızla boyayıp
Ata’ ya çelenk diye sunmaktan” 
Ve de
“ Kızlara elebaşılık yapmaktan “
Disiplin cezası yiyecektim az daha…
Yaşam denen o deli dolu nehirde
Bir dal köprü olmaya çalıştım kendimce
Geçsin dedim yolcularım, güvenle…
Boğuldum zaman zaman gürültüsünde
Bir gün parçalandım acımasız ayaklarca
Sürüklenip akıntıya
Yol aldım gündüz / gece…
Her dere, denizine aşıktır
Akar delice bir hasretle
Sevda yolcuları bazen tükenir o yolda
Bazen de erer muradına öyle veya böyle…
Bak, geldim işte, çok güç olsa da 
En çocuksu anlarım
Gençliğimdeki dik duruşum, isyanlarım
Ve yorgun ve kırık dökük yanlarımla
Ya savur, at beni kıyılarına
Olayım paramparça
Ya da sar yaralarımı
Sakla beni yüreğinin kuytusuna …
Ocak 2014



BEN SENi
Ben seni; şartlı değil,
……Fakatsız,
……………Çünküsüz
……………….......Nedensiz sevdim.
Ben seni; dün, bugün yarın değil,
……Sonsuz geniş zamanda sevdim.
Ben seni isminin beş haliyle değil,
………............Yalın halinle sevdim.
İnan bana bir tanem? 
………………Ve ben  seni,
Sadece SEN olduğun için sevdim…
......................................Ya sen beni? 
Naime Özeren 
Mayıs / 2008



Adam dalgın, yürüyordu
Daha gözleri bile açılmamış yavru
Hain bir tekmeyle sertçe sokağa savruldu
Cılız ama acı bir inilti duyuldu
Suçluydu, hem de çok suçluydu yavru (!)   
Hiç lüks villanın İtalyan mermerlerine 
Pislemek olur muydu? 
Kalbi hızla çarpıyor, patileri titriyordu
Adam aldı minik bedeni avcuna,
Okşayıp başını, başladı tatlı tatlı konuşmaya
Anne köpek olay yerine geldi apansız
Yerdeki pisliği yalayıp yuttu çaresiz
Sonra hışımla yavrusunun peşinden koştu
Anladı, tehlike yoktu
“ Ah! Tanrı bu olmalı ” dedi köpek, bebeğimi korudu
Gel, dedi adam, 
Sen benim Miço’m ol, bu da senin Cano’ n
Miço, adam ve Cano iyi bir üçlü oldu
Adam sörf yaparken düştü denize
Miço da attı kendini, canı fedaydı sahibine
O dönmeden uyku girmezdi gözüne
Islak burnuyla koklardı havayı
Huzur dolardı dönüşüyle içine
Ilık rüzgârlar yön değiştirdi, sertleşti
Sararıp soldu güz bahçeleri
Sanki gökyüzünün dibi delindi
Sımsıkı kapandı yazlık evin kepenkleri
Adam bir günbatımı gitti ve dönmedi
Miço yemeden içmeden kesildi
Tüyleri döküldü, söndü sürmeli gözlerinin feri
Gelmedi bir türlü beklediği sevgili
Tam ümidin bittiği yerde
Cano’ suna son kez baktı dönüp geriye
Atıverdi kendini hızla gelen motosikletin önüne
Terk edilmek ağır gelmişti vefalı yüreğine
Köpeklerin de duyguları olduğunu bilmeyenler
Sahil yolunda bir köpek ölmüş, deyip geçtiler
Miço’ nun  intihar ettiğini asla bilemediler…
Ekim 2010



Bir çocuk öldüğünde 
Umutları
Sevdaları
Sürüklenir ardından 
Hazan yapraklarınca, 
Paletinde kalmıştır 
Son tablosuna aktaramadığı
En güzel renk tonları
Yarımdır artık oyunları
Kapıya konur 
Giymeye kıyamadığı 
Yeni spor ayakkabıları
Yas tutar oyuncakları
Yas tutar doğa 
Susar evdeki cıvıltıları…
Kurumuştur anne- babanın göz pınarları
Oysa daha ne çok işlerin vardı 
Kara gözlü, yanık tenli çocuk
Taze bir fidandın
Tomurcukları henüz çiçeğe dönmemiş…
Uçurmanın kuyruğunda
Aydınlık yarınların hayalleri
Önce, “ Adam “ olacaktın hani? 
“ Adam gibi adam ” yani…
Bilseydin 
Dünyaya böyle erken veda edeceğini
Derlemez miydin? 
Yürek çıkınına, azık niyetine
Tüm sevdiklerinden.
Birer yudum sevgi …
Bir çocuk öldüğünde
Sürer atını maviliklere
Cennetin kapısında karşılar onu melekler
Çünkü bütün çocuklar kanatsız melektirler…
Ya bir çocuk öldürüldüğünde? 
Bir çocuk öldürüldüğünde
İnsanlık,
Saplandığı utanç ve ayıp batağının
Biraz daha gömülmüştür,dibine dibine…
Ve failler bulunmadıkça
Bir tuğla daha eksilmiştir 
Adalet sarayının duvarlarından
Kesinlikle…
Rahat uyu Çocuk
Rahat uyu...
Sen,  sunaklara  adanan son kurban
Sevgili Berkin Elvan…
12 Mart 2014



"Bir düştür sevda; 
İster kutuplarda ol ister ekvatorda
Yaşam çöl ya da bozkırdır
Ayrı dönencelerde yaşanıyorsa..."
Uzun, beyaz bir bulutum
Kendini yağmurlara adamış
Şimşeklerim saklımdadır benim
Çalınmaktan aşınmış türküler gibiyim
Çözülür şifreleri imgelerimin
Namludan çıkan sözlerin gölgesinde
Alfabesi bilinmeyen dillerden
Sana şiirler derlerim
Yemin olsun
Senden başka düşüm yok benim...
Hep fırtınalıdır denizlerim
Yelkenlerimi dolduran rüzgârımsın benim
Bağışla...
Sana kucak dolusu güllerle gelemedim
Kuraktı, bozkırdı dünlerim
Ağır bir savaştı ömrüm
Yaralarım derin
Ayıklayıp yarınlarımı mayınlardan
Sarar mısın incitmeden
Yaktım sensiz tüm şiirlerimi, öykülerimi
Bir avuç sımsıcak kül ile geldim...
***************************************
Dost Kalemlere Teşekkürlerimle....
***************************************
Bundan öncesi bir avuç kül.. 
Sevdadan sonrası 'bozkırda açan bir demet gül.........Mustafa BAY / Zeybek Hoca
***
Kuru ırmak yatağından taşarak 
Fırtınalı denizlerden aşarak 
Ellerinden tutmak için koşarak 
Sana yüreğimde sevdamla geldim..............................İbrahim KURT
***
Orta Asya' dan Gelibolu' ya, oradan 
Dumlupınar' a uzanan. 
Kan ve barut kokusu yüklüydü bedenime. 
Özgürlük tutkusuydu dilimdeki türkü 
Vatan sevdasıydı parlayan 
Yağmurlara adamış gözlerimde 
Şimşekler saklıydı yüreğimde 
Patlamaya hazır volkan gibiydim. 
Kayıtsız kalsaydım. ya istiklal 
Ya ölüm seçeneğinde. işte o zaman 
Gözden de gönülden de düşerdim. 
Çözülürdü imgelerimin şifreleri 
Kirlenirdi kimliğim. 
Namludan çıkan sözlerin gölgesinde 
Alfabesi bilinmeyen dillerden 
Kim bilir ne küfürler yerdim. 
Bir vatanım birde sen. 
Yemin olsun 
İkinizden başka düşüm yok benim….....Ekrem MOLDUR
***
Tüm düşlerim sendin 
Düştüm yürek yerle bir 
Dünler bu günden alacaklı 
Senet edersiz benden imzalı................Figen Özen ŞENÇAMLAR
***
Evet Sevda bir düşmüş! .. Kısacık bir düş... 
Kara bir tren çalmıştır en çok bu düşü... 
Donuk resimlerde kalır son gülüşü... 
Acıyı, bu düşten uyanışlar tanımlar. 
Güz vurgunudur hatıralar, 
Soğuk rüzgarların dallarını kırdığı bir çınar...
Derin bir yar, dipsiz uçurumlar.... 
Sızmışsa bu düşe ıslak bir akrebin kuyruğundan ağular, 
Kaşlarını çatmışsa dik başlı gurur, 
Gözleri mahmur değilse olmuyorların, 
Hazırdır bir ömür yakacak nârın... 
Hazırdır baltaları cellatların..............................Mahmut POLAT/ Vebirmasal
***
Bilir misiniz? 
Ben hep, sevdamı paylaştım. 
Sevdayı paylaşanları sevdim. 
Neyin sevdası kaplamalı pekala bizi? 
Dünyevi isteklerle dolu sevdalar değil... 
Ötelerin sevdasıyla tutuşmalı insan dediğin...........Ahmet Turan ALGIN
***
Yanındayken bile özlerken seni 
Şimdi uzakta oluşunun verdiği acıyı 
Nasıl anlatayım yüreğime. 
İyi ki düşlerim var, 
Düşlerimde de sen. 
Bu yaşamın çekilmezliğinde 
En azından, düşlerimde yerin var. 
Düşlerimi alamazsın benden 
Onlar sadece bana ait 
Sen,,hiç olmazsa düşlerimde kal, 
Oradan ayrılma, derken, 
Küstü mü bana senli düşlerim, 
İyi geceler tüm yalnızlıklar 
Artık hep sizinleyim.............................. Orhan ERDOĞAN



Gurbet akşamları bir başka ağır.
Sıla burcu burcu içinde şimdi.
Neylersin kadere boyun eğmek var,
Doğduğun yer nerde,sen neredesin? 
Başlık parasını ödemek gerek,
Düğün için satıldı emektar inek.
İnce narin omuzların yükü çok ağır
Gurbet artık farz oldu,çalışmak gerek.
Oyalı al yazması başında,
Peştemalı kalmış fındık dalında.
Ellerinin kınası henüz solmadan
Çıkmış gurbete yayla güzelim.
Ey gözleri sürmelim,nazlı gelinim,
Ayrılık ateşi yanar içinde.
Okusun oğullar, kızlar hep işte,
Bu nasıl adalet bir de sen söyle…
Umutlar içinde birer tomurcuk,
Açacak mutlaka vakti gelince,
Açacak dağ güllerim,kardelenlerim,
Ayşegül’üm, Alime’m, Hatice’m benim.
İnsanlar çağ atlıyor,aya çıkıyor.
Neden bu genç insanlar cahil kalıyor? 
Dün çiçek desteleyen ellerin
Bak bu gün ne güzel kalem tutuyor? 
Uyuyup kaldın mı beşik başında
Ev halkı senden yemek beklerken? 
İnek mi hastalandı sen okuldayken? 
Derse ne zaman çalıştın Ayşe’m? 
Okuyun kızlarım, gelecek sizin.
Uyanın uykudan bu vatan sizin.
Yarın çocuklarınız hesap sorarsa
Biz de görevimizi başardık deyin.



Sevgiler yıllandıkça artar mı değerleri? 
Yoksa öğütür mü ki zamanın değirmeni? 
Düşüp parçalanınca takıları, ekleri
“Li” si “ lim” i kaybolur öksüz kalırmış sevgi 
Ölümsüz sevgilere hala inanan var mı? 
Ya tarih oldu onlar, ya masallarda kaldı
Sildim takvimlerimden Sevgililer Gününü
Adanmış bir ömürün arta kalan dününü
Sadece yılda bir gün çözer mi bu düğümü? 
Değiştirdim adını, olmalı SEVGİ GÜNÜ! …
Sevgidir işin özü ne armağan ne de gül
Gerçek aşktır kişiye verilen büyük ödül



PAPATYA FALı
Kırda papatya kalmadı 
Yoldun bir bir saçlarını,
Seviyor sevmiyor, seviyor…
Sevmiyorla bitenlere 
Ceza verdin atıp yere,
Oysa papatyaların suçu ne? 
Altın sarısı gözlerden 
İki damla yaş süzüldü 
O yemyeşil çimenlere.
Sanma ki gözyaşları can derdinden; 
Karşılıksız aşklardı onları üzen,
Hep papatyalara sorulur neden? 
Sen hala öğrenemediysen,
Ne bilsin papatyalar; 
“Sevilen de seviyor mu seni özünden”? 
                        Naime Özeren
                        Mayıs / 2008



Fatsa’nın bir köyüydü Yapraklı,
Fatsa’ya yedi kilometre.
Bir yanından Kavaklar Deresi akardı
Bizi Ünye’ yle ayıran
Sabahları güneş bir başka doğardı 
Vona Burnu'ndan.
Yazın köyde çok keyifli geçerdi zaman.
Fındık zamanı işçiler gelirler
Aybastı, Akkuş, Kumru, Korgan’dan
Çok renkli giysi ve takılarıyla
Canlanır bütün köy o zaman.
Yanık türküler söylerler bahçelerde
Eski günlerde yakılan:
“Müdür Bey’in yeşil kürkü,
 Yeni çıktı bu türkü de yanıyom ben.”
Fındık mevsimi biter, işçiler köylerine döner,
Kimi umutlarını, sevdalarını kalbine gömer,
Kimi saklamaz, söyler; seneye fındıkta yapılır düğünler,
Alır patronun kızını gider.
Hasat-harman sona erer,
Bir yılın emeği çıkar görücüye. 
Tüccar bakar fındığa haince; 
Beğenmez ya çürük, ya bezik, ya da yaş diye.
Hesabı hemen görmezsen
Bir de depo kirası keser hediye.
Önden alınmış zaten  gübre, ilaç ve de işçi parası,
Düşülür çuvalların da darası,
Elde kalan üç beş lira nasıl yetecek düşünün; 
Altı çocuk,dört torun,bir gelin,
Bir çoban, artı ana- babaya? 
Anne prangasız mahkum; 
Çarptırılmış bir defa ömür boyu çalışmaya.
Temyizi yok bu hükmün onanmış karar,
Sızlanmak, şikayet neye yarar? 
Belki zordu ama güzeldi o günler aslında,
Zaman geri sarılsa da tekrar yaşansa…
Uçmayı öğrenen kuşlar ayrıldılar yuvadan.
Göçmen kuşlar her mevsim geri dönerler,
Anne- baba sağken bizimkiler de döndüler,
Sonra artık sadece ölümlerde geldiler.
Kimse kalmadı artık oraya uğrayan,
Beş mezar kaldı sadece beni köyüme bağlayan.
Çocukluğumun  yarısıydı orada yaşanan,
İşte bu yüzden yüreğimin yarısı göç etti Yapraklı’dan.
Kalan yarısını koparıp alamadım
Öğrencilerim, dostlarım, akrabalarım
Ve orada kalan beş mezardan.
Naime ÖZEREN



Tozpembe görüyordu yaşamı çocuk,
Büyük gül bahçesi sandı hayatı,
Uzanıp birini koparacaktı 
Verebilmek için sevdiklerine,
Dikenler batıverdi eline.
Hayat bir gül bahçesidir elbette çocuk,
Dikensiz gül gördün mü hiç ömründe? 
Batacaktır tabiî ki pamuk ellerine,
Büzüp de dudağını ağlama öyle,
Acırım gözlerinden dökülenlere.
Ellerinin yarası gün olur geçer,
Üzerinden uzun yıllar geçse de
Üstü kabuk tutar kapanmış gibi,
Gizli gizli kanar yürek yarası,
Dikenler saplanmıştır ta yüreğine…
DOST KALEMLERDEN:
Alış çocuk, alış güle,dikene.
Acıyla güreşip yenmeyi dene.
Dilerim gönlüne diken batmasın, 
Acılar vurmasın hiç yüreğine..............Naki-Baki
Çocuğum ben henüz daha büyümedim ki 
Renklidir dünyam, hemde rengarenk 
Ne olur sevgili anneciğim, babağım 
Mayam sevginiz, harcım oyunlar olsun...İlhan Koruyucu



Küskün bir çocuğun 
Gözlerinden bakma bana öyle
Dayanamam
Söylenmemiş sözler birikir içimde
Acıyı sürükleyen nehirler gibi
Akıtabilsem denize
Yutar bir içimde
Omcaları kırık bir bağ bozumu olurum birden
Ağlayamam
Sadece bir nefes ötemde olursun bazen
Dokunamam
Gözlerindeki anlamları derlerim
Kalabalık yalnızlığımdan geçen sözler yerine
Bir kırmızı karanfil açar yüreğimde
Karanfilden kan damlar
Üzüntümden
Bilirim
Gecelerin zifiri karanlığı 
Hep senin hüznünden
Gün doğumunda
Tül perdenin arasından yüzüme 
Gülüşün düşer
Ancak o zaman aydınlanır her yer
Gölgende dinlenmeye
Yapraklarında yeşermeye
Köklerinde yaşamaya tutunmaya geldim
Küskün bir çocuğun 
Gözlerinden bakma bana öyle



Bir garip yolcuyum aşk çıkmazında,
Dolanıp  dolanıp  çıkamıyorum.
Parçalandı ayağımın tabanı,
Ne çarık, ne asam, ne de azığım,
Ben biçare, kaybolmuş bir aşığım
Rotam belli değil, aşk çıkmazındayım.



Uzak iklimlerin tüllenen akşamlarında
Bir kuşun ötüşünde seker sesin
Rüzgâr kokunu getirir, hüzünlenirim
Bir çocukluk resmin düşer gönlüme
Öyle canlı, öyle zeki, bir o kadar da yaramaz
Cıvıl cıvıl gülümsersin;  biraz eda, biraz naz…
Az sonra büyür resimdeki çocuk
Yiğit bir delikanlı olur; atak, cesur, güvenli
Parsellemiştir yüreğini biraz vatan, biraz sevgili
Bir tutam dalgalı saçın düşer alnına
Güneşten sararmıştır, ekin misali
Uzanırım okşamaya, vazgeçerim
Çünkü ben senin 
Saçlarındaki gümüş telleri severim…
Derken bütün resimler kaybolur birden
Sadece gözlerin kalır:
Güzüme bahar, kışıma yaz getiren
Sımsıcak gülüşünle davet edersin
Kaybolurum, dehlizlerinde gezinirken
Susar sözler; 
Konuşuruz yürekçe, gözce…
Kim demiş? 
“ Gözden ırak, gönülden de ıraktır ”  diye
Irayan her adımda
Fersah fersah kök salar sevdan,  derinlerime
5 Eylül 2014 / Bakü



‘Kul kurar, şeytan gülermiş’ 
Derdi babaannem
Bunu ne çok yaşadım ömrümce
Yakası açılmamış hayallerim vardı
Gariptir; 
Doğumları hep prematüre…
İrdelemek ne haddime
Fakat lütfen bağışla Tanrım
Sormazsam ölürüm:
Şeytana 
Neden bu kadar yüz verirsin ki böyle? ...
İki olasılık vardır her şeyde
Ne kadar iyisini düşünsem de
Neden hep gelip
Beni bulur olumsuzluklar
Ve neden ayaklarıma dolanır
Nafile sevdalar böylesine…
Yarama dokunur hep 
Schubert’ in Bitmemiş Senfonisi
Arafta kalmamalı hiçbir şey
Sözüm yok siyaha veya beyaza
Fakat hiç sevemedim nedense grileri
Ve yarım kalmış öyküleri
Sağır bir sessizlik
Dilsiz bir şarkıyı dinliyor şimdi
Sırt çantamda bağdaş kurmuş
Söylenmemiş bir tomar söz
Mühürlemiş dilini
Aslında söylemek istediklerim 
Suskularımda gizli
Ve sevemedim bir türlü 
Kalır gibi gitmeleri…
*************************************************
DOST KALEMLERE TEŞEKKÜRLERİMLE
*************************************************
Yaramı ellemeden, varacaksan var öyle 
Sağır ve sessiz olsun, dilsiz şarkılar söyle 
Ayağıma dolanır, benim de sevdam böyle 
Sevemedim bir türlü, kalır gibi gitmeyi.............................İbrahim KURT
***
Ne kadar çoktur oysa hayatımızda yaşanmamışlıklar, 
Çok istendiği halde hiç başlanmamışlıklar… 
Bir adım bile atılmamışlıklar…. 
Ne kadar çoktur oysa hayatımızda ara renkler, 
Bir de onları birbirine denk getirmeler… 
Karşısına geçip seyretmeler… 
Ne kadar çoktur birikmiş sözler herkesin heybesinde, 
Üstelik sözün gideceği adres de belli de, 
Maharet o mührü sökmede…...........................................Serap IRKÖRÜCÜ
***
neyi yüklemeliyim sırt çantama, 
yüreğimdekilerini mi. 
yoksa gözlerimdekini mi. 
ya ellerimde gizlediklerim ne olacak 
en iyisi alevleri yükleyeyim sırt çantama 
hep yüreğimi yakarken dondurdu bedenimi 
biraz da bedenime aksın ki, 
belki soğutur yüreğimi ve 
bende uzanırken yatağıma 
bethovenin beşinci senfonisini dinlerim,
yıllar sonra ilk defa............................................................Atilla DURUKAN
***
Hayat.. 
kurunca çilingir sofrasını 
yaşanmışlıklar kadehlerde 
yaşanmamışlıklar meze.. 
fonda yanık bir flüt sesi 
. 
ömrün o anlık durağında 
belirsiz mevsimlerde yine 
yarenlik için aranan bir dost. 
bir resim belirir hayallerde. 
bir yudum alınca kadehten 
kul arar şeytan gülermiş ya 
tamda zamanı işte. 
bunu ne çok yaşadım ömrümce.. 
ne kadar iyisini düşünsem de. 
hayatın kurduğu çilingir sofrasında 
kadehler, sigara paketim biraz da meze....................Ekrem MOLDUR



Koca bir çınardın KENAN KOÇ.
Hiç yıkılmayacaksın sanırdım.
Çünkü gönlüm öyle isterdi.
Çünkü dağlar kadar güvenirdim sana.
       Öylesine mert, öylesine yürekliydin,
       Öylesine yiğit, öylesine candın ki…
       Yürürken dağlar sarsılırdı heybetinden
        Her yere yakışır herkesle kaynaşırdın hemen
 Anlatsam inanmazlar; 
Bizim paylaştıklarımızı ancak bizi bilenler anlar.
Bir sömestr tatilinde yatılı okulda kalmak,
Eve dönememek nasıl bir şey? 
Bilemezler,hiç yaşamadılar ki…
        Babam bir sefer birimize para gönderirdi
        Öbür sefer diğerimize.
        Keser burnuyla kazanırdı zaten
        Fındık para mı ederdi sanki? 
        Bazen danacığı satar, bize harçlık ederdi
        Ne yapsın garip? Üç çocuk daha vardı geride
        Gündoğumundan günbatımına çalışırdı ölesiye.
Gür saçların dalga dalga dökülürdü alnına.
Alıp sazı eline dokundun mu tellerine
Ne yürekler hoplatmıştın kimbilir Rize’de.
Okuldan dönersin, mısır otu seni bekler.
Bahçeler gübre,tırpan ister.
Harman beklenmek,fındık çalışmak ister.
Ama yine de çok güzeldi bence o günler.
         Babam pazara gidince alıp onun usta takımlarını
         Fındık dallarından ev yapardın bana,
         Evcilik oynardım.
         Sanki çocukken karar vermiştin mimar olmaya.
         Bir gün bir yüzük almıştın bana harçlığınla,yeşil taşlı
         Biraz parmağıma bol gelmişti
         Çok ağlamıştım:Neden bana kaybolan yüzük aldın diye
Sen askere giderken annem hiç ağlamadı.
Biz okula giderken de ağlamazdı zaten.
Yamalı dizini gösterir:
Siz okumaya mecbursunuz! derdi sadece.
Dönünceye kadar o duruş kalırdı belleğimde…
Meğer biz gözden kaybolunca
Girermiş avluya, saklanıp mısırların arasına,
Başlarmış ağıta,ağlamaya.
Amcamlardan öğrenirdim aylar sonra
        Kumral saçlı bir kız sevdin; 
         Fatsa’lıydı, köyümüzde öğretmen.
         Okurken evlendin,hem de çalıştın
         İki güzel oğul verdi sana tatlı mı tatlı.
         Acı tatlı otuz yıl geçiverdi birlikte 
         Gönül isterdi elbet bir otuz daha,
         Kader böyleymiş, istemek boşa.
Babamı bu kadar çok mu severdin? 
Sanki koşarak gittin peşinden.
Hani yazlıkta komşu olacaktık? 
Hani torunlarımız birlikte büyüyeceklerdi orada? 
Faruk’la iki tek atacaktınız balkonda günbatımı.
Anlatacaktık eskilerden, yenilerden.
Verdiğin sözü tutardın hani? 
Var mıydı böyle kandırmak bizi? 
         Sen gittin ya; annem de o gün gitti aslında.
         Senden sonra iki yıl,can bedeni sürükledi sadece,
         Evlat acısı deldi ciğerini,etti pare pare…
Sohbetini arıyorum,dostluğunu arıyorum,
Güvenini, sesini,sevgini arıyorum.
Seni arıyorum sevgili ağabey.
Çınarlar asırlarca dayanır derler,
Yalanmış demek ki tüm söylenenler.
Ne vardı bu kadar erken yıkılacak? 
Ey Koca Çınar! 
Ne vardı apansız gittin CAN KENAN KOÇ…



topu topu sadece altı kardeştik
çok fazla der gibi bakmayın bana
zaten ikisi erkence gitti
yalnız dördümüz dünyada şimdi…
annemiz ne zahmetle büyüttü bizi
zor-kolay demedi okuttu bizi
altı çocuk O’na hiç fazla gelmedi
babamın ardından hastalanınca
ne O yanımıza geldi
ne kimse onunla kalabildi…
O bir yüreğe altı çocuğu sığdırabildi de
altı kardeşin hiç biri 
ama hiç biri
sığdıramadı evine bir tek anneyi
içimde derin bir yaradır şimdi
garibim bakıcı ellerinde
son nefesini verdi…



Bir yargıçtır yaşam, verir hükmünü
Hırsızlıktan hüküm giymişim
Sevgi ve umut dağıtımında görev isterim
Sabıka kaydı sorarlar
Açar kara kaplı defteri hâkim; 
Suçlusun! Der,
-Bir gönül çalmışsın, bedelini ödemediğin
-İtiraz ediyorum hakim bey, derim
Dava esastan görülsün isterim
Yasalara boynum kıldan incedir
Suçluysam cezamı çekerim
Ama sorarım size:
“Aşkı ben mi davet ettim? “
Geldiyse takılıp saçımın tellerine
Veya şiirimin dizelerine 
Suç kimin? ...
Çıkarmış sevda kılıcını kınından
Saplar ha saplar
Asıl ben davacıyım hâkim bey; 
Ağır yaralıdır şimdi
Ve işgal altındadır yüreğim…
Nisan 2010 / İzmir



Belki sen
Bencileyin boynu bükük bir gülün
Rengine vurgun
Bense uzun bir yolun son türküsündeyim
Kızıl gün batımlarına meftun…
Öyle bir vakitte yitirmiştim seni
Hala yolunu bekler dururum
Çare yok, geleceksin
Boşa çıkmasın umudum
Bazen hoyrat bir rüzgârdır sevdalar
Zamansız, yorgun…
Bilmediğim dilde şarkılar söyleme bana
Konuşup vurgun sevdalardan
Kabuk tutmuş yaraları kanatma 
Sen ey gurbetim! …
Kurak topraklarımın yaşam iksiri
Yanık söylemlerle tutuşturma geceyi
Sevmelere adanmış ömrümün gerçek sahibi
Bak, sevda vapuru demir alıyor
Her zaman olduğu gibi
Bense geç kalan yolcu....



bana maviyi anlat biraz 
bıktım artık karanlıktan 
geceler uçurum, 
geceler zindan…
hafifletemez suçunu 
ne sayısız yıldızlar 
ne Samanyolu 
yoruldum siyahlardan 
geceler karabasan…
*
mavi, mutluluk,
mavi umuttur
bana el değmemiş
bir tutam mavi bul
ne olur? ...
ya denizin derinliklerinden,
veya gökyüzünden…
hadi,
şimdi bırak avuçlarıma, usulca
hani? 
nerede maviler? 
neden yok oluverdiler? 
sahte miydi renkleri? 
gerçekleşmeyen umutlar,
yalan mutluluklar gibi…
**
iyisi mi? 
bana emanet bırak:
hani o biraz çocuk,
biraz yosun,
biraz deniz gözlerini…
ya da öyle içten
öyle sımsıcak bak ki
içimi okur gibi
dolsun özüme yudum yudum sevdan
dokunma! 
öylece kalayım sonsuza kadar 
gözlerinin deli mavisine sürgün et beni…



Ortaokul yoktu köyünde,
Ayrılacaktı çaresiz istemese de.
Umutlarını katık edip ekmeğine
Korkularını gömüyordu geçmişe
Okullar açılacaktı eylülde
Bir ev tutulup okuyacaktı şehirde,
Adam olacak diye…
Kunduracı Naim biraz pahalıcıydı
Ama malları dayanıklıydı.
Çocuğun ablası memur olmuştu o yıl
İlk maaşıyla ona iskarpinlerini almıştı,
Eski lastik ayakkabılar kunduracıda kalmıştı.
Cumartesi okullar yarım gün,
Öğrencilere sanki dernek, düğün.
Eve dönüyordu çocuk kilometrelerce yoldan,
Otobüs, dolmuş çalışmazdı köylere o zaman.
Sert bir sağanak başladı aniden,
Başını kaldırıp baktı gökyüzüne; 
“Duracak mısın mübarek? ”der gibisinden,
Öyle bir niyet çıkmadı rahmetten.
Çocuk çıkardı iskarpinlerini,
Çoraplarını da pek tabi,
Çantasına sakladı kıymetli eşya gibi.
Sıvayıp pantolonun paçalarını,
Yürüdü yağmur altında yarım saat daha
Çamurlar ayak bileklerinden yukarıda.
Gönlü razı olmadı yeni iskarpinlerini ıslatmaya.
Ne olurdu sanki birkaç gün daha yağmur yağmasa,
Yeni iskarpinler de hemen ıslanmasa…



Ağlamak yakışmıyor sana birtanem,
Bebekken de yakışmazdı zaten.
Bırak ağlasın derlerdi ya büyükler,
Ciğerlerin genişlermiş ağlayınca güya,
Aldanma sen o küflenmiş laflara.
Benden istediğin ne, sen onu söyle…
Oyun, oyuncak, arkadaş, bilgi,  sevgi? 
Küçücük dünyanı doldurmaya yeter mi bunlar? 
Peki, öyleyse al…
Ben böyle büyük doğmadım,
Uzaklarda da kalsa o yıllar,
Ben de çocuktum bir zamanlar.
Oyun için bol zaman tanırım sana,
Yeter ki oyunu kuralıyla oyna
Sen büyüdükçe oyuncakları da büyüdü
Artık bir tahta at,  bir oyuncak araba 
Seni mutlu etmeye yetmez.
Daha fazlasına da belki benim gücüm yetmez.
Arkadaş isteme benden, onu kendin bulacaksın.
Seni vezir edeceği arayacaksın. 
Mutluluğa onunla yelken açacaksın.
Her sabah işine sevgiyle uğurlanacaksın.
Geriye ne kaldı? 
Bir yudum bilgi, bir kucak sevgi mi? 
Bir zamanlar susayan öğrencilerime 
Bilgi içirmiştim su yerine kana kana
Arta kalanı ancak bilgiyi bulmana
Yol gösterebilir sana.
Ama sevgiden yana korkma, tükenmez.
Bir değil bin kucak iste yavrucuğum,
O bende gönül dolusu var.
Kaynağı çok zengin, dağıtmakla bitmez.
İnan bana bebeğim, kalbimdeki yerin öyle özel ki,
Oraya kimsecikler giremez.



YAKAMOZLAR
Bana garip garip bakma öyle
Saçlar okşanmak, koklanmak içindir
Kestiysem saçlarımı kısacık,
Kime ne? ...
Çocukken de böyleydim ben 
Yüreğime gömerdim hüzünlerimi
Paylaşamazdım kimseyle
Hüzün dağım büyürdü gün geçtikçe…
“ İtiraz hakkım saklı kalsın” 
Desem de ne fark eder? 
Kararını vermiş veren bir kere
Oysa; 
” Yaşanacaklar vakitlerine rehinlidir.”
Salınır mı rehineler vakti gelmeyince? ...
Kaplumbağaları düşün,
Ermezler mi sonunda menzile? 
Denizi seyrediyordum dün gece
Aklım sende
Yakamozlar teneffüste
Körebe oynuyorlar sessizce
“ Yakamozlar,
severek ayrılan sevdalıların gözyaşlarıdır ”
sözü dolandı belleğimde.
Ellerim üşüdü sandım 
Koynuma sakladım
İki damla yaş düşünce geceye gözlerimden 
Anladım; 
Ellerim değil, yüreğimmiş üşüyen
Ne çıkar? Dedim 
Birkaç pırıltı da eklenirse benden
Adının her harfini bir parça korla
Yüreğime kazıdığım…
Parkta bırakılmış bir çocuk gibi 
Unut beni
Dönüp aramaya gelme geri…
Sen eksiltmeye çalıştıkça kendini benden
Artıyor içimdeki 
Adı sen olan boşluk
Uyandığımda bakıyorum 
Yeniden içime dolmuşsun salkım saçak
Kanırta kanırta sökülmez sevdalar
Hele de gemici düğümü atılmışsa
Anla beni…
15 / Eylül / 2013



bir güz döngüsüydü 
yalnızlığını büyütüyordun 
hüznün metaforlarında 
dalgakıran olacaktım sana
meğer onlar da kırılırmış
öğrendim, geç de olsa…
oysa, papirüslere yazmıştım 
adının anlamını her dilden
sevdalar toplamıştım kirpiklerinden
duaydın dilimde, sessizce hecelenen
yolumdun, yolcumdun, yolculuğumdun
kaçışım kendimdendi, sığınağımdın sen
gizime gizlenen gizdin, dizelerimde öznem…
bilmedin, bilemedin, bilemedin..N e d e n? ...
ne gerçekten sevdin
ne unutacak kadar nefret ettin
sadece bir cinayete intihar süsü verecektin
değmez, lekeleme duygularını…
toplayıp tasımı tarağımı, 
taşınıyorum artık yüreğinden,
yitik bir türkü olmak istiyorum,
yel estikçe dinlenen
bir ev taşındığında eşyalardır mekân değiştiren
anılar kalır geride boynu bükük
dudaklarının kıvrımında bağdaş kurar hüzünler
gizlenirler bir yerlere, kimseye görünmeden
ya bir yürek taşındığında…
ne kalır geriye gidenden?



Artık boşverdim
Hiçbirşey hissetmiyorum eskilere dair
Silindi hafızamdan gözlerimden bir bir geçmişim
Unuttum geçmişte kalan ne varsa umursamıyorum artık
Kapattım eski defterimi kopardım yapraklarını bir bir
Yeni bir sayfa açtım kendime
Yeni umutlara doğru yelken açacağım
Uzaklaşacağım bu şehirden
Başka diyarlara gideceğim



Sizin kahverengi gözler üzerine
Hayaller kurduğunuz oldu mu
Tüm şarkıların sustuğu anda
Daha da artan tutkunluğunuz
Kahverengi gözlere bağlanmış umudunuz
Hayat boş hasret hoş dediğiniz oldu mu hiç
Mutluluğunuzun son doruğunda
Toz pembe hayaller içinde yüzerken
Birden acıların en şiddetlisiyle sarsılıp
Dünyanızın birden karardığı oldu mu
Kurduğunuz mutlu dünyanızın yıkıldığı an
Gözyaşlarınız süzülüp gözpınarlarından
Korkup geriye bakmadan
Koşarak kaçtığınız oldu mu hiç
Arayıp ta bulamadığınız
Çocukluğunuzun mutlu dünyasına
Dönmek istemez misiniz
Kaybettiğiniz bazı değerleri
Aksınlar doyadoya
Saklamayın gözyaşlarınızı
Akıtın zehirinizi rahatlarsınız
Mutluluğunuzun son bulduğu yalnızlığınıza
Kahrettiğiniz oldu mu hiç
Kanayan yaralarınız sarılmaz
Elleriniz tutulmaz
Yüzünüze bakılmaz oldu mu
Her akşam yamaçta batan güneşe
Bakarak ağladığınız oldu mu hiç
Rüzgarların uğultusunu sesine benzetip
Sevdiğinizi hatırladığınız oldu mu
Ve sizin kahverengi gözler üzerine
Yıkılan hayalleriniz oldu mu



Ağlasam diyorum,
Doya,doya ağlasam,boşaltsam içim,
Dökülse gözyaşlarımla birlikte,
Akıtsam içimdeki birikimleri.
Bıraksam bir yana gamı, kederi,
Sıkıntılarımı atsam,
Gözyaşlarımla birlikte,
Aydınlanır coşar mı yüreğim
Yaz yağmurunun ardından çıkan,
Rengarek gök kuşağı gibi.



Aşkların en güzeliyle,
Aşık oldum gül yüzüne.
Seni çağıran bu sese,
Gelsene gülüm gelsene.
Kollarımı açtım sana,
Bağrım yanık baştan sona.
Gözlerim hep yollarında,
Gelsene gülüm gelsene.
Yıllardır sana sesleniyorum,
İçimdeki hicranı,gel dindir artık.
Gelde bu ateşi gel söndür artık,
Gelsene gülüm gelsene.
Ömrümüz boşa gitmeden,
Gençliğimizi yitirmeden.
Yaş geçip ömür bitmeden,
Gelsene gülüm gelsene.



Hiç aklıma gelmezdi, bir gün seninle karşılaşıp,
Sana kara sevdalı olacağımı bilemezdim,
Aşkın gözü kördür derlerdi de inanmazdım,
Bu sevda başıma gelmeden önce.
Önce gözlerimiz buluştu, derinden,derine,
Sonra kalplerimiz aktı gönülden,gönül e.
Seni bir gün görmesem,sonsuz ateşle yanar yüreğim,
O halde neden uzaklara gittin sevgilim.
Aşkının gücü ile yaşıyorum bilirsin,
Yalnız seni sevmek benim dileğim,
Her gece uykulaarımı böler ağlama nöbetlerim
,Sonunda kapanır yorgun düşer gözlerim.
Küçülmüş yalnızlığımla karanlık gecemde,
Ağladığımı bilsen üzülürmüsün.
Yaslanıp göğsüne başımı koysam,
Öylece kalsam bir daha uyanmasam...



Gülmedim dünyaya geldim geleli
Bir türlü çıkar yol bulamadım ben
Bin bir ümitle yollarını bekledim
Şaşırdım sevgilim fermansız kaldım
Bekle beni bekle,geleceğim diyorsun
Hasret çekmeyi kolay’mı sandın
Kalbimde açtığın derin yaraya
Bir çare bulamadım dermansız kaldım
Ağlamaklı gözlerle bakarım etrafıma
Özlemle yanar göz bebeklerim
Bu kaçıncı söz verip kaçıncı gelmeyişin
Sensizlik çok zor çaresiz kaldım
Sana şiirler yazdım,yalnızlığımı anlatan
Sabahı olmayan bir gecenin ardından
Dudaklarından ismim düşmese ne çıkar
Hayalinle yaşıyorum ben sensiz kaldım



Sustu melodiler sustu şarkılar
Kulağımda ki doyumsuz sesin
Gözlerimde şeklin
İnan ki sevgilim sen gittin gideli
Her şey sessiz her şey yabancı bana
Hiç bir şeye ilgim kalmadı artık
Umudum karanlıklarla kucak kucağa
Gökyüzünü kara bulutlar sarmış
Birden gömüldüm acılara
Yanıyor yüreğim aşkından öleceğim
Bir görseydim baharın gelişini
Ağaçlar meyvelerini verse bizim için
Uyansa toprak ana dünya yemyeşil olsa
Dağılsa kara bulutlar aydınlık olsa
Çiçekler açsa ardından bir bir renk renk
Yaksa kavur sa güneş içimizi
Sarsa ruhumuzu bedenimizi
He şeyi arkamızda bırakıp
Gökyüzünün mavi derinliklerinde
Seninle birlikte kaybolsak



Hani bazen rahatlamak adına, içinizi dökmek istersiniz,
Söylemek istediğiniz çok şey vardır aslında,
Düşüncelerinizi kaleme dökmek gelir içinizden,
Başlarsınız yazmaya,ama nafile,
Kendinizi bir türlü ifade edemezsiniz.
Hani bazen cesaretlenir anlatmak istersiniz,
O an boğazınız düğüm,düğüm olur,
Yutkunma güçlüğü çekersiniz,
Gözleriniz dolar damla,damla süzülür gözyaşlarınız,
Bir türlü söyleyemezsiniz.
Yılların birikimi vardır içinizde,
Acılar yumru,yumru kilitlenmiştir
Sır gibi saklıdır yüreğinizde,
Anlatıp paylaşmak istersiniz,
Dilinizin ucuna kadar gelir vazgeçersiniz.



2014 ün son ayı Aralıkta yız,
Yeni yıla bir gün kaldı.
Bu gece ay yok,dışarısı oldukça karanlık.
Hava çok soğuk ve rüzgarlı.
Rüzgarın sesi camlarda yankılanıyor,
Ormandan köpek sesleri geliyor,
Korkuyorum...
Yalnızım şu an tek başına,
Anılarımla baş başa kaldım
Düşünmek istiyorum sesler düşüncelerimi  dağıtıyor.
Bir sesle irkiliyorum birden,
Bakıyorum balkonda bir güvercin var,
Cama çarpıp düşmüş,yerde yatıyor sersemlemiş,
Alıyorum onu içeriye üşümüş,titriyor,
Avuçlarıma alıp ısıtıyorum sakinleşiyor,
Rahatlıyorum bende.
Yalnızlık çok zor sessiz dünya gibi,
İnsan sesi yok,kalp atışlarımı duyuyorum.
Rüzgar iyice hızlandı,ıslık gibi sesler çıkarıyor
Korkuyorum...
Gece çok karanlık ürkütüyor,
.Bu gece ayda yok.
Çıt yok nefesimden başka,birde kalp atışlarım.
Yağmur başladı,
Dışarıdan sesler geliyor,belirli aralıklarla,
Dinliyorum çözemedim,tempolu bir ses bakıyorum,
Balkondaki salıncakmış,
Rüzgardan balkon demirlerine vuruyor,
Köpeklerde sustu,
Korkuyorum...
Sessizlik devam ediyor,hiç ses yok,
Hava dahada soğudu,buz gibi,
Galiba kar yağacak,ne güzel,
Her taraf bembeyaz olacak gelin gibi.
Dışarısı aydınlanır o zaman,
Yağmur durdu,birde rüzgar dursa,
Bir şarkı mırıldanıyorum hafiften,
Gece bitmek üzere,tan ağarıyor,
Artık korkmuyorum...



Nasıl yeminler etmiştik seninle,
Ölene dek ayrılmak yok diye,
Çılgın gibi  severdik birbirimizi,
Herkes kıskanırdı bizim sevgimizi.
Seni düşünmekten,uyuyamazdım geceleri,
Hayalinle avunurdum,sabah olmak bilmezdi,
Sen aşkımıza ihanet ettin,
Bozdun yeminimizi.
Sabaha kadar ağladım,
Yalvardım gitme diye,
Ama nafile kararını vermişsin bir kere.
Yüzüme bile bakmadın giderken,
Göz,göze geliriz diye.
Seni çok sevmiştim ben 
Bu yüzden şımardın sen.
Sevgiyi oyun sandın sanırım,
Çabuk usandın.
Pişmanlıklarınla baş,başa kalacak
Pişmanlıklarınla baş başa kalacak,
Bir gün gelip, hatanı anlayacaksın.
Dönüşü olmayan bir yola saptın,
Pişman olup bir gün dönersen eğer,
Kabul edemem seni artık,çok geç,
Kalbimin kapılarını kapattım...



Kalbimi buran burgu misali
Manalı manalı bakar durursun
Çıldırtan yakan bir arzu ile
Ruhumu Kabine akmış bulursun
Bu sonsuz ateşle içim yanmakta
Hep seni düşünürüm senden uzakta
Sevgili beni harabeye çevirdin
Gönlümü yakıp yıkıp’ta gittin
İnan bana çok özledim ben seni
Birden esin gelir gece yarısı
İlhamımı senden aldım sana şiirler yazdım
Ne olur yırtıp atma sakla sevgilim
Ben hep çaresiz kaldığım günler
Zaman duruyor san’ki senden uzakta
Aradığın neyse başkalarında
Arama her şeyi bende bulursun
Defalarca anlattım sana olan aşkımı
Kalbini kalbime açarsın sandım
Bir kerecik olsun seviyorum demedin
Gönlümde yakmadık yer bırakmadın
.



Özledim seni çok özledim Annem,
Sıcak tenini,gül kokan nefesini,
Her canım yandığında,beni kucağına alıp,
Sıkıca bağrına bastırıp,avutmalarını 
Özledim Annem...
Bende Anne oldum hatta Babaanne,
Senin gibisini görmedim Annem,
Aradan uzun yıllar geçti,
Özlemin hiç bitmedi,dahada arttı,
Özledim annem...
Sen çok güzel bir kadındın,
Çok cefalar çektin biliyorum,
Bize belli etmemeye çalışırdın her seferinde,
Çok vefalı çıktın çok fedakarlık yaptın bize,
Özledim  Annem...
Çalıştın çabaladın bizleri büyüttün
Ne güzel yemekler yapardın sen,
Birde gül reçelin vardı senin.
Bende yapıyorum ama senin yaptığın gibi olmuyor,
Özledim Annem...
Güçlü bir kadındın sen,
Yumuşak sıcak ellerin  müşfik bakışlarınla,
Bana her zaman huzur ve güven verdin,
Bütün dualarım sana,
Rahat uyu yerinde,huzur içinde.
Mekanın cennet olsun,
Hakkını helal et,
Özledim Annem...



Özledim sevgilim seni çok özledim,
Kahverengi gözlerinle bakışını özledim.
Birde beni inciten o acı sözlerini,
Aşkın yalan olsa da mesut ettin beni.
Böylemi olur aşk acısı,hicran yarası,
Hiç bir şeyden tat alamaz oldum,
Öyle derin hayallere daldım ki,
Kendimi senden alamaz oldum.
Yaşadığımız günlerden anıların var,
Her yerde hatıran,her yerde hayalin var.
Sen hem sevincim oldun,hemde kederim,
Alnıma yazılmış kaderim oldun.
Sensiz geçen her günüm bana acı veriyor,
Gün geçtikçe damla,damla birikiyor özlemin.
Aklımda hep gözlerin ve gülen yüzün var,
Yaşamak çok zor sen olmayınca.



Bir şiir yazmak istiyorum,
Her mısrası,seni anlatsın.
Seninle başlayıp,seninle bitsin,
Hayatı bana sevdirdiğin için.
Düştün yüreğime ,baharın müjdecişi,
İlk Cemre gibi.
Sen yanımda yoksun ama,
Her an yanımdaymışsın gibi.
Camlarda ,aynalarda,resimlerde ,her yerde.
Yaşadığımız o geceler o akşam üstleri
Milyonlarca yıldızlara anlattım seni.
Senden ve aşkımızdan,söz ettim.
Uçan kuşlara,esen rüzgara,tüm kainata.
Göreceli olsa’da bu kavram,
Ay şahit ,kıskandı bizi.
Doğmaya yok yüzü,
Kayboldu bulutların arasında.
Zaman kısır bir döngü içinde,
Geçmekte bilmiyor zaman.
Ne olurdu yanımda olsaydın .
Neydi o geçmişte ,yaşanan,
Ne türküler yakıldı ,sevdamıza.
Söylendi dillerden dillere
Sana ait düşüncelerim tutsak,
Cezam varsın ,müebbet olsun.
Sakın azat etme beni,
Yüreğim huzur bulsun.
Dünün özü sevgi,
Olmuş günün nefreti.
Sen bensiz,ben sensiz.
Bilemedik aşkımızın,kıymetini



Ah vah ile geçirdik,
O  uzun seneleri.
Hiç ciddiye almadık,
Yaşadık çılgın gibi.
Ders almadık hayattan,
Yaşadık dolu dizgin.
Bir ömür boşa geçti,
Hiç ölüm yokmuş gibi.
Daldık dünya alemine,
Unuttuk ötesini.
Bizde tadacağız ölümü,
Her canlı gibi.



Hepimiz yolcuyuz,şu yalancı dünyada,
Ne  yaptıysan, o  gidecek yanında.
Kırma gönül dostlarını, darıltırsan barışmaz,
Gönül sırçalı camdır, kırılırsa yapışmaz.



Hasret bir rüzgar gibi, eserken,ince,ince,
Gözlerimin önünde hayalin belirince,
Unutamam bu hicranı ömrümce,
Bitmeyen bir ıstırap yarasısın gönlümde
Yokluğun içimde buruk bir hüzün,
Sen gittin gideli gülmedi yüzüm.
Yandı bu gönlüm,senin ahından,
Deli divaneye döndürdü beni.
Bütün kederimi yok, et bakışlarınla,
Şiirler oku bana,sevgiden aşktan yana.
İki satırın la mutlu et beni,
Hayatımı yoluna sererim senin.



Senin için çarpıyor şu zavallı yüreğim,
İnan ki senden başka yok bir dileğim.
Seni ömrüm var oldukça seveceğim diye,
Haykırdım durdum dakikalarca...
Sana mutluluklar diyarından sevgilim,
Kucak,kucak mutluluk getirdim.
Gönlümü sana sunacağım diye bu gece,
Haykırıp durdum,dakikalarca...
Dağlara, taşlara,uçan kuşlara,
Aya, yıldızlara ve karanlık geceye,
Tan ağarırken doğan güneşe.
Haykırdım durdum dakikalarca...
Yüzümde hissettim gül nefesini,
Sessizce seni seviyorum diyen sesini.
Bir mutluluk sardı tüm bedenimi 
Haykırdım durdum dakikalarca...



Bilirmisin sevgilim,
Seni mevsimlere benzetirim.
Bakışınla güller açar yüzünde,
İşte o zaman bahar geldi derim
Bazen güneş olur yakar gözlerin
İçin,için erir yaz geldi derim.
Bazen hüzünlü dalar gözlerin,
İçim burkulur sonbahar derim.
Bazen kızgın,kızgın bakar gözlerin,
Bakışların anlamını yitirir.
Bir üşüme gelir,ürperir içim,
Anlarım o zaman kış geldi derim.



Hayli zaman oldu sen gideli
Nedense ara verdim sayamadım günleri
Ağırlaştı yük oldu hasretin üzerimde
Günler bitecek gibi değil
Zaman geçecek gibi değil
Sızlıyor vücudumun bütünüyle her yanı
Artık ne sabır ne gözümde yaş kalmadı
Kabahat ne sende nede bendeydi
Bizi ayrı düşüren o zalim kader deydi
Bahçemde ki gül ağacı
Pembe açmış dalında
Duman oldu sevdan tüter başımda
Gamzeli gülüşüne dudak büküşlerine
Hasret kaldım sevdiğim dön artık geri
Nasıl da severdik birbirimizi
Ne olursa olsun
Bitirmeyecektik sevgimizi
Senden ayrı geceler sabah olmuyor
Viran olan şu kalbim söz dinlemiyor
Yetmez mi bunca cefa garip kuluna
Kül olup savruldum aşk potasında
Dümen oldum bir geminin rotasın da
Ben acemi çırak sen ise usta
Kalbimde bir ağrı var gözlerimde yaş
İçim kanıyor bak yavaş yavaş
Senin aşkından ne hale geldim
Vurdun gittin yaralı bıraktın beni



Sevdim seni,
Seni her halinle sevdim.
Seni sen olduğun için sevdim,
Dünyaya bir daha gelme şansım olsaydı,
Yine seni severdim.



Çocuğun hayranlık dolu gözlerinde,
Gencin sevgiyle çarpan yüreğinde,
Yaşlının geçmişe dalan bakışlarında,
Ve yorgun gözlerinde,
Ümidin parıltısı var.



Güzelsin,şiir gibisin inan,
Gözlerinin derinliğinde eriyebilirim her an.
O kadar başkasın ki,
Kara sevdam.
Sev hayatı sev,
Doya,doya yaşa diyorsun,
Sensiz olmuyor,olmuyor.
Benim bitmeyen çilem,
Değişmeyen  kaderim sin
Kara sevdam.
En güzel günlerimi verdim sana,
Yoluna feda ettim kendimi.
Unuttum ben beni,
Kara sevdam.
Bağımlılar gibi,
Bir nefeste içtim seni,
Üşüdüm iliklerime kadar.
Tut ellerimi,gözlerime bak,
Bakışlarınla  ısıt beni,
Kara sevdam.
Güzel günler yaşadık seninle,
Unutulmayacak hatıralarımız var.
Birden ne oldu bilmem,
Gideceğini söylüyorsun.
Gideceksin demek,
Kararlısın belli.
Anlaşılan yine ayrılık sardı mesafeleri.
Ağlayacağım kederimden,
Ve seni göreceğim gözyaşlarımda,
Zorla güzellik olmaz bilirim,
Gitme kal demiyeceğim,
Benimde gururum var,
Kendimi küçük düşürmeyeceğim.
Güle,güle git sevgili,
En kısa zamanda bende unutacağım seni.
.
.



Her şeyi yıktın bir anda hiç sebepsiz,
Dünyam bütünüyle karalara bulandı.
Her taraf karanlık,her taraf sessiz,
Bilmem ki  göz yaşım  diner mi dersin
Gel artık uzun zaman yollarını bekledim,
Yokluğunla çılgına döndürme beni.
Elimde bir demet kırmızı gülle,
Kimsesiz yollarda bekletme beni.
Sen diye biri yok artık gönlümde,
Bir kalemde silip attım her şeyi,
Biliyorum sende bir gün,sileceksin beni,
Ve bir gün gelecek,sende çaresiz kalacaksın benim gibi.
.



Yakışıklı diye,gördüğün her kişiye,
Her söylenene kanma,inanma sakın.
Hoş bakışlarına aldanma,kanma sakın,
Sonra üzülürsün,kıyamam sana.
Seni çok seviyorum,
Senin için ölüyorum dese de,
İnanma kanma sakın,
Sonra  üzülürsün,kıyamam sana.
O bir yalancı,nasılda itiraf etti bilmeden.
Kimse başkası için ölmez,
Can tatlıdır feda etmez,
Bilakis başkasını feda eder
Böyle bil,aç gözünü,uyanık ol.
Sonra üzülürsün,kıyamam sana.
Ben her daim seni koruyamam,
Her zaman senin yanında olamam
Seni senden iyi kimse koruyamaz.
Kendine dikkat et,
Her söylenene kanma yavrum.
Sonra üzülürsün,kıyamam sana
Yüzüne her güleni dost sanma,
Dostluklar kolay kazanılmıyor.
Sırrın varsa sakın verme,dostuna,
 dostunun  da dostu vardır,oda söyler dostuna.
Sonra üzülürsün,kıyamam sana.
Daha yolun başındasın,bilmediğin çok şeyler var,
Bazı şeyleri zamanla,yaşayarak öğreneceksin,
Elbette hataların olacak,
Onlardan ders alacaksın.
Bunları iyi öğren sana lazım olacak,
Sonra üzülürsün, kıyamam sana.
Son pişmanlık fayda etmez,
Önemli olan bir işe karar verirken,
İyi düşün kırk kere ölç sonra biç.
Arkadaş seçerken dikkat et,
Arkadaş vardır,arkadaşını rezil eder,
Arkadaş vardır arkadaşını rezil eder.
Seçimini ona göre yap,
Sonra üzülürsün sana kıyamam.
Gerçek dost acı söyler,gücüne gitmesin,
İşte o doğru söyler.
Ben bu gün var yarın yokum,
Sözlerimi kulak arkasına atma,
Sözlerimi daima hatırla,pişman olmazsın.
Büyüklerine saygıda kusur etme,
Senden küçükleri koru  sevgi göster,
Fakir zengin,güzel,çirkin,diye ayırım yapma,
Sevmeyi öğren.
Allah a ibadetini eksik etme,
Sonra üzülürsün,kıyamam sana.
Seni çok seviyorum,bilmelisin.
Hayatın boyunca,başarılı ve mutlu ol,
Yüzünden gülücükler eksik olmasın.



Unutmak istiyorum tüm geçmişimi
Yüreğim paramparça azgın bir deli
Önce serinlik sardı tüm bedenimi
Sonra yaktı cehennem ateşi gibi
Avutmak istiyorum artık kendimi
Uzaklarda yalnızlık limanlarından
Hayalimde bir gemi kalkar limandan
Yalnız sen ve ben varız gemi içinde
Aldı götürdü bizi meçhule doğru
Kimsenin olmadığı ıssız yerlere
Köpürmüş dalgaların maviliğinde
Anıları yaşattı bana gönlümce
Kapattım gözlerimi seni düşündüm
Ayrılık korkutmuyor eskisi gibi
Kavuşmanın umudu var ya içimde
Kim bilir hangi akşam hangi şehirde.




Sen yoksun yanımda,
Seni düşünürüm yine.
Her gece bu saatlerde
Seni düşünür ve ağlarım,
Öyle bedbah olurum ki,
En mutlu olacağım bir günde,
Sensizim yalnızım yine
Seni ölesiye sevmek,
Sevgilerin en güzeli.
Uyuduğumda düşlerimde,
Uyandığımda fikrimde sin.
Öyle yer ettin ki benliğime,
Sensiz bir hayatı düşünemem.
Bir ürperti sarar ki içimi,
Cümle duygularımı yitiririm.



İstanbul da oturuyorduk,iki kardeştik.Bir ablam vardı,babam ve annem bankada çalışıyorlardı,iki katlı bahçesi olan güzel bir evimiz vardı.Alt kattaki kiracımız çıkmıştı,evimizi  Ankara dan,İstanbul a
tayini çıkan bir öğretmen tuttu,bir kaç gün sonrada taşındılar.
Gelen kiracılarımızın iki çocukları vardı biri kız,biri erkek hemen,hemen ben yaştaydılar,çok sevinmiştim oyun arkadaşlarım oldu diye,kısa zamanda kaynaştık birbirimize.
Çocukluk  İşte.
Okulların açılmasına n gün vardı,annem okula yazdırmıştı daha önce bu günde kuralar çekiliyormuş,okula gittik annemle,Kurada bir beye çıktım öğlenci olmuştum öğretmenim de senin babandı.
Ben birinci sen ikinci sınıfa gidiyorduk,ikimizde öğlenciydik her gün evden birlikte çıkıyorduk yolda sohbet ederdik.Okul dönüşü hemen derslerimizi yapar bahçeye çıkardık,senin başka arkadaşlarında vardı,her gün seni oyun oynamaya çağırırlardı,
Sen hep bahaneler bulur gitmezdin nedense hep benimle oynardın.Çocukluk İşte.Genellikle saklambaç oynardık sen hep ebe olur bende saklanırdım.Evimizin arka bahçesinde su deposu vardı,beni hemen bulasın diye hep oraya saklanırdım nedense
Çocukluk  İşte.
mavi renkli askılı bir pantolonun vardı onu giyerdin genelde  be- 
nimde pembe,beyaz çiçekli ve kiloş bir elbisem vardı,onnu çok severdim hep onu giyerdim.Ayaklarımın ucunda döner,dönerdim şemsiye gibi açılırdı çok hoşuma giderdi.
Çocukluk  İşte.
Biliyormusun farkında değilik belki ama ikimizinde duyguları değişmişti sıcak bakıyorduk birbirimize.Ben dersi iyi anlayamadığımı bahane eder bazı akşamlar size gelirdim.Öğ-
retmenimden ders sormaya,size her geldiğimde hazırda bekliyormuş gibi kapıyı hep sen açardın nedense,bir an bakışır 
sonra başlardık gülmeye,
Çocukluk  İşte.
Aradan bir kaç sene geçti   ben beşinci sınıfa geçtim,sen beşinci sınıfı bitirmiştin,o sene babanın tayini çıktı Edirneye bunu öğrendiğimizde ikimizde susmuştuk öylece donup kalmıştık güle-
me dik nedense.Ailelerimizde üzülmüştü iyi anlaşıyorlardı,keşke
bu tayin işi olmasaydı.Okullar yaz tatiline girdi,Sizde hazırlıklar
başlamıştı,toparlanıyor dunuz.Bizde artık eskisi gibi oynamıyorduk çok üzülmüştük.Zaman ne çabuk geçti taşınıyor dunuz,kamyon gelmişti adamlar eşyaları taşımaya başladılar.
Ben çıkmadım bahçeye pencereden seyrettim,bir tuhaftı içim,başımda ağrıyordu.Annemin sesini duydum beni çağırıyordu,
Kızım gidiyorlar gelsene,şaşırmıştım birden,aşağıya indim sende yoktun etrafta sonra bir an göz,göze geldik,arabadaydın,şaşkın.
şaşkın bakıştık bir süre,
Çocukluk  İşte.
Dokunsalar ağlayacaktık ikimizde,veda ederken birbirimize  elimi
tutmuş tun,bu ilk defa ve son defaydı benim gözlerim dolmuştu,
baktım seninde.Birden babanın sesi ile geldik kendimize,Oğlum seni bekliyoruz haydi gelsene,yola çıkıyoruz.Annemin elinde bir tas su vardı siz giderken arabanın arkasından dökecek miş, adettendir rahat yolculuk yapasınız diye.Sinir bozukluğundan mı
ne ikimizde başladık gülmeye.
Çocukluk  İşte.
Aradan yıllar geçti babam haberleşirdi sizlerle,haberlerinizi alırdık
Sen bir yıl sonra doktor çıkıyormuşsun,bende öğretmen oldum
Kütahya nın Simav ilçesinde mecburi hizmetimi yapıp döndüm.
Eve geldiğimde senin nişanlandığını söylediler,bir sızı oldu içimde
Bizimkisi çocukluk aşkı mıydı ne. Bazen bahçeye çıktığımda ar-
ka tarafa geçerim su depolarının olduğu yere,öylece bakar dururum,sen gelirsin aklıma,oyunlarımız gelir,birden gülme tutar beni işte öyle.



Özlediğim o kadar çok şey var ki,sayfalar almaz,saymakla bitmez.
Çocukluğumu Özledim...
Çok sakin bir çocuktum,herkesten utanırdım.Ablam benden dört yaş büyüktü,erkek kardeşim benden üç yaş küçüktü,birinci sınıfa
başladığım sene ablam ilk okulu bitirdi,biz iki küçük kardeş birlikte oynardık,Kardeşimde uysaldı iyi anlaşıyorduk,oynarken düşünce 
ağlardı,bende ona eşlik ederdim,onun canı,benimde yüreğim ya-
nıyor du demek ki.O huylarım hala devam ediyor,birisi üzülünce
samimiyim bu konuda en az onun kadar bende üzülürüm.Akşam 
yemeklerimizi bitirmeden uyurmuşuz sofrada,rahmetli annecim bizi alıp yatırır mış.Mahallemizde suyu tatlı olan çeşmemiz vardı 
herkes içme suyunu oradan temin ettiği için çok kalabalık olurdu
Su kablarımızı sıraya koyardık bu arada beş taş oynar ip atlar,
seksek oynardık akşam olunca ayaklarımın ağrısından ağlardım 
buna rağmen ertesi gün yine devam ederdim,o günleri,
Çocukluğumu Özledim...
Bizim ev sahibimizin çocukları olmamış,bizi çok severlerdi,ben ve kardeşim o evde doğmuşuz on yıl oturduk o evde,kardeşlerimde olunca ev küçük gelmeye başlamış babam çıkacağını söyleyince,yeter ki çıkmayalım diye  biz üst kata ev sahipleri de alt kata inmişler,nur içinde yatsınlar çok iyi insanlardı.
Evin merdivenleri ahşaptı kardeşimle sırayla tırabızanlardan ka-
yardık iAnnem çok kızardı biz kaşla göz arasında yine kayardık,
Çocukluğumu Özledim...
Bahçesinde ayva ağaçları vardı öyle değişik büyümüşler ki oturma yerleri vardı ağaca cıkar otururduk.Komşularla iç içeydik
Annemler gün yapar gibi her gün anlaşıp bir komşumuzun evinde toplanırdık herkes bir şeyler yapıp getirirdi bahçelere sofralar kurulur yemekler yenirdi,o günleri,
Çocukluğumu Özledim...
Komşu çocukları bir araya gelirdik büyükler gurup olurdu,herkesinde bahçesinde meyve ağaçları vardı,yasaklar tatlı olurya
Bizi gözcü yapar başkasının bahçesinden erik çalarlardı,evden bir avuç tuz alınır,her kese pay ederler bir köşeye oturur  çatır,çatır 
yerdik dişlerimiz kamaşana kadar.Ogünleri 
Çocukluğumu Özledim...
Evcilik oynardık abla ve abiler anne baba olurdu bizde çocuklar,
o zamanlar çeşit,çeşit oyuncaklar yoktu  annem hem ablama hem 
bana bezden bebek dikmişti ağzı burnu her şeyi vardı gazoz kapaklarından tabaklar yapardık onlarla oynardık o günleri,
Çocukluğumu Özledim...
Babacım her bayram bize ayakkabı alırdı,terzimiz vardı annemde
bize elbise diktirirdi akşamdan yatağımızın  başucuna koyardık 
sabaha hazır olsun diye öyle bir heyecan vardı,ne güzeldi o bayramlar şimdi eseri kalmadı.Dilenciden çok korkardım,bir gün,
bahçe kapısını kilitlemeyi unutmuşlar dilenci girdi içeriye  ben kork
tum kaçarken düştüm dizlerim yaralandı kanadı, annemde yan tarafta çamaşır asıyordu hemen geldi,müdahale etti,dilencide ne yapacağını şaşırdı gitti,annem o ne diye bağırdı,ben kötü bir alışkanlık edinmiştim evin duvarları beyaz badanalıydı,tırnağımla kazıyp yiyordum ne tat alıyorsam o günde evin dış duvarının tadına bakmışım ki yakalandım.Annem gözün kör olmasın demek ki sen yapıyormuşsun bende bu duvarı boyuyorum ne oluyor böyle diyorum,bir daha görmeyeceğim dedi çok kızmıştı.O gün o,
dilenci iyi ki gelmiş,Allah göndermiş onu kireçli duvarı yemem o gün son buldu.o gün güzel bir gün değildi ama aslında annemi özledim,Çocukluğumu Özledim...
Annem son numara küçük kız kardeşime hamileyken babam ev yaptırmıştı,evimize taşındık,fakat okulların kapanmasına iki ay vardı,öğretmenimden ve okulumdan ayrılmayayım diye okuluma devam ettim,okulum yeni evimize biraz uzaktı,o zamanlar servis mi var bir kaç dolmuş vardı vesait nerede.Bir gün babam rahatsızlandı astımı vardı,ambülans geldi hastaneye götürdü,ertesi gün okuldan gelirken caddenin karşı tarafında,elektrik trafosu yapmışlar mezarlığın içinde,trafonun üzerine x işareti kuru kafa resmi altına da yaklaşma öldürür Genel Işık yazmışlar, ben 
duygusallıktan babamın hastanede olmasını dert etmişim ki ağlayınca yazıyı Genel Işık yerine Cemal Işık okumuşum,babamın adı Cemal idi, soyadımız da Işık  ben babam ölmüş benden saklıyorlar diye ağlaya,ağlaya eve geldim evin altı bodurum du oraya girip ağıtlar yakmışım bizde de misafir varmış 
sesimi duymuşlar beni bulup çıkardılar ben dahada coştum onlarda üzüldüler,ertesi günde babam geldi.Bu acı olayı degil aslında babamı özledim,
Çocukluğumu Özledim...
Ben ve erkek kardeşim aynı odada yatardık,mahallede şu isimde kaç kadı, şu isimde kaç erkek var diye sayardık kim fazla sayarsa  kazanırdı,bazende uykusu kaçanların koyunları sayarken uyudu-
ğu gibi bizde sayamadan uyurduk.Ablam ev işlerinde anneme yardıcı olurdu,etrafı düzeltirdi bizde oynarken bozulurdu,ablam daha demin düzelttim bu ne böyle diye bağırırdı bzde kaçışırdık.
Kız kardeşim üç yaşlarındaydı çok güzeldi kimseyi beğenmezdi,komşunun kızı vardı alırdık onu bahçede oynasınlar diye pijama ile geldi diye beğenmezdi ben onunla oynamam derdi
böyle bir şey ah o günleri,
Çocukluğumu Özledim...
Eskiden ailece çoluk çocuk akşam oturmasına giderdik,çocuklar 
bir kenarda turup kulaktan,kulağa oynardık,soba harıl,harıl yanı-
yor üzerinde kestaneler çıtır,çıtır patlıyor dışarıda kar,biz çocukken çok kar yağardı saçaklardan buzlar sarkardı şimdi oda kalmadı eskilerden ne kaldı ki oda kalsın.Eski komşularımı özle-
dim sabahları kahve faslı öğlenden sonra çay,muhabbet gırla gi-
diyor neşeyi muhabbet ne güzeldi o günleri,
Çocukluğumu Özledim...
Çocuklarımın küçük hallerini özledim,kızımda oğlumda çok güzel
diler onları yazsam ayrı bir konu çok uzun.torunumun küçük halleride ayrı,elinden kalem düşmezdi,bir gün kapının arkasını 
çizmiş haberimiz yok,ben dedi kapının arkasını cizmedim ki ken-
dini ele verdi çok tatlıydı halada öyle.Her insan zaman,zaman deşarj olmaya ihtiyacı vardır rahatlamak için,sıkıntılarına ortak olacak,paylaşacak bir dosta ihtiyaç duyar ama maalesef bulamaz
eski dostlarımı özledim,
Çocukluğumu Özledim...
Bu zamanda kimseye bir şey anlatılmıyor,aşağı mahallede anla-
tırsın yukarı mahallede dinlersin,kimseye güven yok.Bayram larda
kardeşler bir araya toplanır annemde buluşurduk,aslında kalaba-
lıktan konuştuğumuzu bile anlamazdık,o birliktelikleri özledim şimdi her birimiz bir yerde aramızda kilometrelerce yol var,geçmişte yaşadığım çoğu insanla hayatta değil,zaman,zaman
geçmişte olanları hatırlarız ama hepsini aynı anda değil,bu yazıyı yzıp okuyunca,ben neler,neler yaşamışım ben bile şaşırdım,me-
yer ben ne çok özlemişim geçmişimi,
Çocukluğumu Özledim.



Tanıştığımız anki heyecanımız öyle neydi,
O büyük aşkımız küçük bir kalpte miydi.
Seviyorduk birbirimizi işte aşk buydu,
Sen beni,ben seni seviyordum bu yetmez miydi.
Aradığım aşkı sende bulmuştum,
Seviyorsun diye mesut olmuştum.
Severken,severken unuttun beni,
Artık ne kadere nede sana inanmıyorum sevgili.
Çok sürmedi bu iğreti mutluluk,
Böylemi ayrılacaktık gel gitme.
Bir hayali perde gerdin önüme,
Gözümde tutuştun gönlümü yakma.
Nerede benim için çırpınan kalbin,
Sensiz manasız bir ömür tüketişim.
Sensizliğe dayanamam yemin ederim,
Ter ederim bu yerleri çeker giderim.



Yaşam dediğin nedir ki
Doğan bir güneş açan çiçek
Yağan yağmur uçan gökkuşağı
Uçan kelebek
Hangisi
Bir arkadaşınla karşılıklı kahve içmek mi
Aşk mı heyecan mı sevmek mi
Bir deniz kıyısında grubu seyretmek mi
Yorulup didinmek mi
Hangisi
Yola yürürken tanımadıklarına
Bir gülüş selam vermek mi
Kırlarda sevgiliyle gezinip şarkılar söylemek
Bir bakış bir öpücük bir gülüş
Hangisi
Elbisen maviymiş çorapların kırmızı
Osun ne fark eder ki özgürce giy
Sen sen ol bakma kimsenin sözüne
Canının istediğini yap bakma ellerin sözüne
Hayatı sev gülümse bir kere gelinir dünyaya
Bir kere yaşanır kendini mutlu et
Hangisi
Hayat çok kısa an meselesi
O zaman doya doya yaşa hayat
Değerlendir her anını
Keşkeler yaşamamak için
Hangisi




Doğduğum şehri özledim,çok yıllar oldu görmeyeli,
Ben sende var olup sende doğmuşum.
Havan,suyun,toprağın la yoğrulmuşum,
Burasıda güzel lakin,
Ben sana meftun,ben sana vurulmuşum,
İstanbul um...
Seni çok özledim,nasılda seviyormuşum bilmiyordum,
Ayrı kalmadan önce.
Mehtaplı gecelerin sessizliğinde,
İnerdim sahile,seyre dalardım denizi.
Ay ışığı vurur cam gibi olurdu,
Yakamozlar oluşurdu suyun yüzünde.
Başkaydı o duruşun asil,
İstanbul um...
Dağarını,taşlarını,kırlarda ki papatyalarını özledim.
Yağmur yağdığı zaman,toprakla bütünleştiğinde,
Değişik bir haz verirdi toprağın kokusu,
Derin,derin çekerdim ciğerlerime.
Güneş bir başka doğar,bir başka batardı sende,
Sen başkasın benim gözümde,
İstanbul um...
Kırmızı gelinciklerin  narin,narin salınırdı çimlerin üzerinde,
Nasılda yakışırdı yeşilin rengine.
Çayırlarından papatyalar toplar,taç yapardım başıma,
Akşam kızıllığında batan güneşe bakıp,
Şair ruhum tutardı,şiirler yazardım üstüne o sendin,
İstanbul um...
Sabahları işe giderken,vapur iskelesinde
Sıra,sıra dizilmiş simitçi tablalarına,
Simitler alırdım başkaydı o simitlerin tadı,
Sabahın buğulu ayaz havasında,
Sıcak simit ve sıcak çay,içini ısıtırdı insanın,
İstanbul um...
Her yanın tarih kokuyor buram,buram,saymakla bitmez,
Osmanlılar,padişahlar yurdu.
Ben senin tarihi Beykoz unda doğmuşum,
Sende geçti benim gençliğim,çocukluğum,
Sn bir tanesin benim hasret kaldığım sılam.
Ayrıyım senden ama yüreğimde saklı yokluğun,
İstanbul'um...



Tüm insanlar bir birleriyle barışık olsa,
Kırgınlıklar,kavgalar olmasa.
Savaş olmasa,çocuklar ölmese,
Çocuklar öksüz,kadınlar eşsiz,anneler evlatsız kalmasa.
Erkekler bin bir zorlukla aldıkları eşlerini,ayrıldıktan sonra kendilerini ak sütten çıkmış kaşık sanıp kendisinde hiç suç yokmuş gibi   Bütün suçu kadına yükleyip,nerede rastlarsa orada öldürmese
Diyorum ki böyle olmasaydı.
Kanser diye bir hastalık olmasaymış,
Allah ın verdiği ile yetinseler de hırsızlık olmasa.
İhanetler,cinayetler ve terör olmasaydı.
Her şey eskisi gibi olsa,büyükler küçüklere sevgi verse,küçüklerde büyüklere saygıda kusur etmese diyorum.
Bayramlar eski bayramlar gibi olsa,akraba    ziyaretlerine gidilse,
Bizim zamanımızda büyüklerin elini  öpünce cebimize mendil arasında para koyarlardı,yine öyle olsa diyorum.
Telefon olmasaydı,eskiden telefon mu vardı.
Kağıtlara dökerdik hasretimizi,heyecanla postacının yolunu beklerdik.Televizyon ve bilgisayar  olmasaydı,insanlar bunları medeniyet olarak algılıyor aldanıyor.Bunlar çıkt medeniyet bozuldu.Sevgi,saygı yok oldu,selam sabah bitti.
Yani tüfek icat oldu,mertlik bozuldu.Komşu ilişkileri bitti,
Evdeki ilişkiler ise can çekişiyor
Aileler bölünmüş vaziyette,kimi tv izlıyor,kimi internette kimisi 
kulaklık takmış telefondan müzik dinliyor Herkes kendi havasında 
bir birlerinden haberleri bile yok,ne kadar üzücü.
Medeniyet bumu hani medeniyet,,
Diyorum ki böyle olmasay dı.
Eskiden komşumuz hasta olunca,çorba pişirir sıcak,sıcak götürürdük..Şimdi hastalanmayı bir tarafa bırak,hastaneye
yatıyorsun karşı daire komşunun haberi olmuyor.
Medeniyet nerede.
Eskiden komşularımız görür de ailemize   haber verir diye
yanlışlıklarda yapmazdık,şmdi gençler anne ve babasını
dinlemiyor.Yabancılara kız verilmezdi her kes bir birini tanır,
araştırılır öyle evlenilirdi.
Şimdi yakından ve uzaktan,doğru dürüst bir birlerini tanımadan,
Doğru nikah masasına,zamanla bayraklar açılıyor ,iki tarafta
gerçek yüzünü gösterince,bir birlerini deli gibi sevdiklerini  söyleyen bu kişiler,balayını bile bitiremeden,soluğu mahkemede alıyor.
Diyorum ki böyle olmasay dı.
Kara gözün koyunu,sonra çıkar oyunu.
Bazı kişilerde evlilik aşkı öldürüyor diye,nikahsız yaşıyorlar,
Kenilerini kandırıyorlar Kedi erişemediği, ciğere mındar derniş, 
yani pis.Madem öyle beraberlikleri niçin devam etmiyor.
On günde bir,ayakkabı değiştirir gibi eş değiştiriyorlar.
Kız çocukları anneyi,erkek çocukları ise babasını taklit ederler,
onlara benzemek isterler,çocuklara verdikleri örnek bumu.
Diyorum ki böyle olmasay dı.
Kimin eli kimin cebinde belli değil.
Amasya nın bardağı  biri olmazsa biri daha
Otomobiller çoğalmasay dı bu kadar insan da ölmezdi.
Eskiden faytonlar vardı,şimdi turistler  sürüyor sefasını.
Eskiden her taraf yemyeşil,hava,gerçek doğa harikasıydı.
Bizim gib nankör insanlara,yok,yok,yemediğimiz  tatmadığımız 
nimet kalmadı, Yüce Allah ımız bizlere cömertlik yapmış,
her türlü nimeti sunmuş.,
İnsanlar öylesine bozuldu ki,
Dünyanın dengesini de  bozdular.
Dünyayı kirlettiler,gelecek nesillere yazık ettiler.
O nesiller bizim evlatlarımız
İçinde her türlü entrikanın döndüğü kirli bir dünya bıraktılar,
Küçük yavrularımıza maalesef.
Diyorum ki böyle olmasay dı..
Zihniyetler değişmediği müddetçe,dünyayı değiştiremeyiz.
Nasrettin hoca gibi,oturdukları dalı kestiler.
Belki bilerek,belki de bilmeyerek,
Maalesef hepimize yazık ettiler,
Diyorum ki böyle olmasay dı.
ÜZGÜNÜM.

,



Yıllardır sevdim seni söyle yalan mı,
Kalmadı takatim halim perişan.
Bir kerecik gülümse bana umut ver,
Bu kadar zulüm yapma ne olur.
Senin peşinden yıllarca koştum,
Kurumuş yaprak gibi savrulup durdum
Yıllarca çırpınıp süründüm durdum,
Bu kadar zulüm yapma ne olur.
Sensiz yaşayamam bunu bilirsin,
Aşkıma belki cevap verirsin.
Bir gün gelir sende benim gibi olursun,
Bu kadar zulüm yapma ne olur.



Bir gün karşılaştık seninle arka sokakta,
Öylece bakışıp durduk birbirimize.
Diğer günlerde de yine aynı yerde ve saatte,
Öylece göz göze bakışır olduk.
Günlerce gözlerimiz buluştu doyamadık sevgiye,
Bir gün geldiğimde buluştuğumuz yere,
Sokak boştu sen yoktun orada,
Yüreğim yandı bedenimi ateş sardı.
Seni bir daha göremeyeceğimi anladım o an,
Yokluğuna nasıl katlanacağım.
Sensizlik beni yaktı feryadım göğe ulaştı,
Nasıl unutacağım seni, nasıl unutacaksın beni sevgili.



Ben seninle ilkbahar da karşılaşmak
Ve sana ilkbaharda aşık olmak isterdim
Kuşların cıvıl cıvıl oynaştığı dönemde
Ben sonbahar da doğmuşum
Ama İlkbaharı severim nedense
Sonbaharı sevmem yaprak dökümüdür
Sevenleri ayırır alır götürür
Ben bu yüzden sevmem sonbaharı
Ben sana cemrelerin düştüğü dönemlerde rastlamak sterdim
Gelinciklerin güllerin lalelerin ve papatyaların açtığı dönemde
Ne var ki sonbaharda aşık oldum ben sana
Nedendir bilmem güneşi bile bir başkadır ilkbaharın
Hayata küsmüş gönüller bile kıpırdatır
Aşklar ilkbaharda uyanır ilkbaharda yaşanır
İlkbaharda yaşanan aşklar bir başkadır
Seni sonbaharda tanıdım ben
Ve sen sonbaharda gidiyorsun
Beni kaderimle yalnız bırakıp
Yalnızlığa terk ediyorsun
Ben bu yüzden sevemedim sonbaharı
Sen daha gitmeden seni özledim ben
Ayrılığın acısı çöktü yüreğime birden
Yalnızlık korkusu sardı içimi şimdiden
Mevsim sonbahardı
Hafif hafif esiyordu rüzgar
Sokak lambalarının ölgün ışıkları altında
Bir kaç kuru yaprak
Oradan oraya savrulup duruyordu.
Ayaklarıma dolanıverdi birden
Seni sonbaharda tanımıştım ben
Ve sonbaharda aşık olmuştum sana
Ve seni sonbaharda kaybettim
Kuru yaprak misal
Takılıp rüzgarların önüne
Kaybolup gittin birden
İşte ben bu yüzden sevemedim sonbaharı sevemem



Sensizlikten nasıl da çarpıyor kalbim ritmsiz
Kulaklarıma  fısıldayan sesin yok artık
Bil ki hiç mesut değilim
Sana nasıl susamışım anlatamam hasretimi
Yaşantıların mutlulukların en güzeli
Seninle olmakmış seninle koklamakmış çiçekleri
Havayı seninle solumak,gün batımını seyretmek
Seninle güzeldi her şey seninle
Şiirlerim seni anlatırken
Gece mehtabı seyretmek seninle güzeldi
Seni özlemek bile özlemlerin en güzeli
Kuşlar göç etmeye başladı artık
Yapraklar tek,tek dökülmeye
Bilmem nasıl yaşarım bu şekilde
Nasılda atıyor kalbim bozuldu ritmim
Ya kulaklarım ayrılık melodisi çalıyor
Boş dünyam benim
Sevenlerin değişmeyen kaderiymiş ayrılık
En iyi arkadaşın olur yalnızlık
Hani bazen sapsarı bir şüphe sarar içinizi
Hiç bir şey düşünmek istemezsiniz
hiç bir şey
Beni kahrediyor böyle her gece
Gökyüzünde emanetmiş gibi duran yıldızlar
Ay kıpkırmızı asma fener gibi
Sesiz nasılda tenha,her yer ıssız,sessiz
Ne bir dost a ne bir sıcak bakışa
Tahammülüm yok benim
Acıyla burkuldu yüreğim
Simsiyah bulutlar kapladı
Gökyüzünün maviliği yok artık
Güneş de doğmadı sabah
Açmadı bu gün çiçeklerim
Sen en son hatıram ilk günümün sevinci
Düşmüyor dilimden hiç mi hiç biri
Sana sevgimle yazdığım tüm şiirlerim 
Onlarda anlamını yitirdi
Unutmaya çalışıyorum seni
Boş dünyam benim
Sen en son hatı



Aşkından perişan olsa da ömrüm
Ağlamaktan kör olsa da gözüm
Bütün benliğimi sarsa da hüzün
Yüreğine yer etmekti muradım
Kalbimde sakladım güzel aşkını
Yaktı beni yaktı gönül yangını
Gözlerden gözlere bir köprü kurup
Ruhuna ulaşmak idi muradım
Nefesim din benim sen her şeyim din
Yaralı gönlümün efendisiydin
Bana giydirdiğin müebbet hüküm
Affa uğrar diye umutlanmıştım
Kollarıma alıp seni sarmaktı
Dudağından bir tek buse almaktı
Gerdanında yatıp hayal kurmaktı
Hayalden ibaret benim muradım
Kış gününün tenha bir gecesinde
Daldan yaprak düştü titrercesine
Hayallerim ile savruldu yere
Son buldu burada benim muradım
Vefasız kaderle yalnız kalan ben
Her gün sarhoş yatar sarhoş kalkarım
Bunca acıları çektikten sonra
Artık olmasa da olur muradım



Keşke yeniden çocuk olabilseydim,
Hiç büyümeseydim hep çocuk kalsaydım,
Üzüntü nedir acı nedir bunları bilmeseydim,
Geceleri rahat uyur yarınları düşünmezdim.
Yaptığım yaramazlıklardan ceza alsaydım.
Osun ben razıydım.
Hiç büyümeseydim hep çocuk kalsaydım.
Çok düşerdim oyun oynarken,
Dizlerim zedelenir kanar'dı
Canım çok yanardı.
Annem ellerimi yüzümü yıkar
Kanayan yaralarımı temizler,
Bez parçası ile sıkı,sıkı sarardı.
Hiç büyümeseydim hep çocuk kalsaydım.
Parklarda koşar oynardım,
Luna parka götürürdü Annem,
Atlı karıncalara binerdim,
Atlar döner,dönerdi ben etrafı seyrederdim,
Annem'de beni.
Annem gözünü benden hiç ayırmazdı.
Balonlar alırdı bana renk,renk,
Uçmasın diye iple parmağıma bağlardı.
Çocukluk işte,çözeyim erken kaçar uçardı.
Yere oturur ağlardım.
Annem beni kucağına alır,
Sıkıca sarılır öper okşardı.
Sıkı,sıkı tutardı elimden,
Beni yanından hiç ayırmazdı.
Hiç büyümeseydim,hep çocuk kalsaydım.
Susuz çiçekler gibi solmazdım,
Ben razıydım hep çocuk kalsaydım.



Sen masum uykularımın düşleri,
Hayalimde yaşattığım ulaşamadığım
Yokluğunun karanlığında kaybolan,
Yüreğime hapsettiğim,hayali sevdamsın.
Sen benim huzurum,mutluluğum,
Karanlık gecemi aydınlatan,
Ve gerçekte var olmayan,
Hala yüreğimi yakan aderinteşsin.
Senli bütün düşüncelerim,
Birden susar sesim,durur nefesim.
Kulaklarımda çınlayan gülüşlerin,
Engin denizler kadar derin bakar.
Gözlerim senli bakar gün boyu,
Ağlarken  gözyaşlarım akar senli,senli,
Aldığım nefes,içtiğim sular senli.            
 Damarlarımda dolaşan sıvı senli.
Defalarca yüreğime yazdım seni
Yalnızlık cehenneminde yandım sensiz.
Yinede dilimden düşmez ismin.
Günden,güne dahada büyür özlemim.



Özenme kimseye,haline şükret,
Alemin evi varmış,arabası varmış sana ne.
Sen elindekilerinin kıymetini bil.
Aç mısın açıkta mı,senden beterleri
Hanların,hamamların,sarayların,
Malın,mülkün olmuş ne çare,
Bir gün dolacak vade.
Sen elindekilerinin kıymetini bil.
Yiyeceğin bir kap yemek,
Bir yudum su,bir lokma ekmek
Bunları bulamayanlar var onları düşün.
Sen elindekilerinin kıymetini bil.
Yatacak yatağın,var sa başını sokacak damın,
Bunlara hasret olup sokaklarda yatanı düşün.
Zenginin sofrasında bal,börek,et varmış
Yer içer ama her gün kan kusarmış
Ne kıymeti var ,neye yarar.
Sen bir kuru ekmek,bir kap suya şükret
Başın rahat gönlün huzurlu,
Çekiyorsan deliksiz uyku,
Bundan güzel hayat mı olur,

